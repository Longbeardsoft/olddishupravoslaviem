<!DOCTYPE html><html lang="ru-RU" prefix="og: http://ogp.me/ns#"><head><link rel="icon" href="http://dishupravoslaviem.ru/wp-content/uploads/2015/03/favicon.png" type="image/x-icon" /><link rel="shortcut icon" href="http://dishupravoslaviem.ru/wp-content/uploads/2015/03/favicon.png" type="image/x-ic" /><meta charset="UTF-8" /><meta name='yandex-verification' content='71608410ba2d9081' /><link type="text/css" media="screen" href="http://dishupravoslaviem.ru/wp-content/cache/autoptimize/css/autoptimize_2c07e533ae03ae8f348376d952093054.css" rel="stylesheet" /><link type="text/css" media="all" href="http://dishupravoslaviem.ru/wp-content/cache/autoptimize/css/autoptimize_f987997aec4290e92d1946a21fc9aaff.css" rel="stylesheet" /><title>Деяния поместного Московского Собора 1666-1667 г. | Дышу Православием</title><meta name="viewport" content="initial-scale = 1.0, maximum-scale = 1.0, user-scalable = no, width = device-width" /><meta name="google-site-verification" content="unvmtkA5oe292Wbsk5atToHHIASr3_BgzafcqUyDmPM" /><meta name="google-site-verification" content="Uws1Zb0_WSuZ5ORnxLJUOKiOyneWtbSJAN4hHOMz7JE" /> <!--[if lt IE 9]><script src="https://html5shiv.googlecode.com/svn/trunk/html5.js"></script><![endif]--><link rel="pingback" href="http://dishupravoslaviem.ru/xmlrpc.php" /><meta name="description" content="Деяния поместного Московского Собора 1666-1667 г."/><meta name="robots" content="noodp"/><link rel="canonical" href="http://dishupravoslaviem.ru/deyaniya-pomestnogo-moskovskogo-sobora-1666-1667-g/" /><link rel="publisher" href="https://plus.google.com/u/0/103764286080346561800"/><meta property="og:locale" content="ru_RU" /><meta property="og:type" content="article" /><meta property="og:title" content="Деяния поместного Московского Собора 1666-1667 г. | Дышу Православием" /><meta property="og:description" content="Деяния поместного Московского Собора 1666-1667 г." /><meta property="og:url" content="http://dishupravoslaviem.ru/deyaniya-pomestnogo-moskovskogo-sobora-1666-1667-g/" /><meta property="og:site_name" content="Дышу Православием" /><meta name="twitter:card" content="summary" /><meta name="twitter:description" content="Деяния поместного Московского Собора 1666-1667 г." /><meta name="twitter:title" content="Деяния поместного Московского Собора 1666-1667 г. | Дышу Православием" /><meta property="DC.date.issued" content="2019-07-16T16:40:20+00:00" /><link rel='dns-prefetch' href='//fonts.googleapis.com' /><link rel='dns-prefetch' href='//s.w.org' /><link rel="alternate" type="application/rss+xml" title="Дышу Православием &raquo; Лента" href="http://dishupravoslaviem.ru/feed/" /><link rel="alternate" type="application/rss+xml" title="Дышу Православием &raquo; Лента комментариев" href="http://dishupravoslaviem.ru/comments/feed/" /> <!--[if lte IE 7]><link rel='stylesheet' id='style.ie7.css-css'  href='http://dishupravoslaviem.ru/wp-content/themes/zanaat/style.ie7.css?ver=4.9.13' type='text/css' media='screen' /> <![endif]--><link rel='stylesheet' id='css-css'  href='http://fonts.googleapis.com/css?family=Arvo%7CPT+Sans&#038;subset=latin&#038;ver=4.9.13' type='text/css' media='all' /> <script type="text/javascript">var appid = '';</script> <script type='text/javascript'>var append_link = {"read_more":"\u0418\u043d\u0444\u043e\u0440\u043c\u0430\u0446\u0438\u044f \u0432\u0437\u044f\u0442\u0430 \u0438\u0437 \u043c\u0438\u0441\u0441\u0438\u043e\u043d\u0435\u0440\u0441\u043a\u043e\u0433\u043e \u043f\u0440\u0430\u0432\u043e\u0441\u043b\u0430\u0432\u043d\u043e\u0433\u043e \u043f\u043e\u0440\u0442\u0430\u043b\u0430 - www.dishupravoslaviem.ru","prepend_break":"2","use_title":"true","add_site_name":"true","site_name":"\u0414\u044b\u0448\u0443 \u041f\u0440\u0430\u0432\u043e\u0441\u043b\u0430\u0432\u0438\u0435\u043c","site_url":"http:\/\/dishupravoslaviem.ru","always_link_site":"true","page_title":"\u0414\u0435\u044f\u043d\u0438\u044f \u043f\u043e\u043c\u0435\u0441\u0442\u043d\u043e\u0433\u043e \u041c\u043e\u0441\u043a\u043e\u0432\u0441\u043a\u043e\u0433\u043e \u0421\u043e\u0431\u043e\u0440\u0430 1666-1667 \u0433."};</script> <script type='text/javascript'>var wapnsajax = {"ajaxurl":"http:\/\/dishupravoslaviem.ru\/wp-admin\/admin-ajax.php"};</script> <link rel='https://api.w.org/' href='http://dishupravoslaviem.ru/wp-json/' /><link rel="EditURI" type="application/rsd+xml" title="RSD" href="http://dishupravoslaviem.ru/xmlrpc.php?rsd" /><link rel="wlwmanifest" type="application/wlwmanifest+xml" href="http://dishupravoslaviem.ru/wp-includes/wlwmanifest.xml" /><link rel='shortlink' href='http://dishupravoslaviem.ru/?p=9041' /><link rel="alternate" type="application/json+oembed" href="http://dishupravoslaviem.ru/wp-json/oembed/1.0/embed?url=http%3A%2F%2Fdishupravoslaviem.ru%2Fdeyaniya-pomestnogo-moskovskogo-sobora-1666-1667-g%2F" /><link rel="alternate" type="text/xml+oembed" href="http://dishupravoslaviem.ru/wp-json/oembed/1.0/embed?url=http%3A%2F%2Fdishupravoslaviem.ru%2Fdeyaniya-pomestnogo-moskovskogo-sobora-1666-1667-g%2F&#038;format=xml" /><link rel='home' href='http://dishupravoslaviem.ru/' /> <script type="text/javascript" src="http://dishupravoslaviem.ru/wp-content/cache/autoptimize/js/autoptimize_9964fca9fe6d9106c5b3fca8eaab2b8a.js"></script></head><body class="page-template-default page page-id-9041"><div id="mbar"><span>Сайту требуется оплата, собираем посильную помощь</span> <a href="http://dishupravoslaviem.ru/pozhertvovat/" target="_blank"><span class="mbar-button">ПОЖЕРТВОВАТЬ</span></a></div><div id="inputmain"> <a href="http://dishupravoslaviem.ru/"><img width="100%" src="http://dishupravoslaviem.ru/wp-content/uploads/2015/03/33__33__33.jpg" alt="Дышу Православием" title="Дышу Православием"/></a><div class='topNav'><nav class="inputnav"><div class="inputnav-inner"><ul class="inputhmenu menu-5"><li class="menu-item-622"><a title="Главная" href="http://dishupravoslaviem.ru/">Главная</a></li><li class="menu-item-8893"><a title="Каноны и правила" href="http://dishupravoslaviem.ru/kanony-i-pravila-cerkvi/">Каноны и правила</a></li><li class="menu-item-245"><a title="Библиотека" href="http://dishupravoslaviem.ru/topics/biblioteka/">Библиотека</a></li><li class="menu-item-1519"><a title="Миссионеру" href="http://dishupravoslaviem.ru/topics/missioneru/">Миссионеру</a></li><li class="menu-item-78"><a title="Видео" href="http://dishupravoslaviem.ru/topics/%d0%b2%d0%b8%d0%b4%d0%b5%d0%be/">Видео</a></li><li class="menu-item-5487"><a title="Молитвослов" href="http://dishupravoslaviem.ru/molitvoslov/">Молитвослов</a></li><li class="menu-item-76"><a title="Задать вопрос" href="http://dishupravoslaviem.ru/zadati-vopros/">Задать вопрос</a></li><li class="menu-item-9068"><a title="Библия" href="http://dishupravoslaviem.ru/biblia/">Библия</a></li><li class="menu-item-2016"><a title="Пожертвовать" href="http://dishupravoslaviem.ru/pozhertvovat/">Пожертвовать</a></li></ul></div></nav><div class='searchform'><form class="inputsearch" method="get" name="searchform" action="http://dishupravoslaviem.ru/"> <input name="s" value="" type="text"> <input class="inputsearch-button" value="" type="submit"></form></div></div><div class='clearfix'></div><div class="inputsheet clearfix"><div class="inputlayout-wrapper"><div class="inputcontent-layout"><div class="inputcontent-layout-row"><div class="inputlayout-cell inputsidebar1"><div  id="text-27" class="inputblock widget widget_text  clearfix"><div class="inputblockheader"><div class="t">Популярное:</div></div><div class="inputblockcontent"><div class="textwidget"></div></div></div><div  id="thissimyurl_easyrandomposts_widget-4" class="inputblock widget widget_thisismyurl_random_posts  clearfix"><div class="inputblockcontent"><title><a 	href="http://thisismyurl.com/downloads/easy-random-posts/" 
 title="Easy Random Posts"></a></title><ul><li><span class="title-link"><a href="http://dishupravoslaviem.ru/ikona-ne-rydaj-mene-mati/" title="Икона &#171;Не рыдай мене мати&#187;"  ><span class="title">Икона &#171;Не рыдай мене мати&#187;</span></a><span></li><li><span class="title-link"><a href="http://dishupravoslaviem.ru/odin-li-bog-v-raznyx-religiyax/" title="Один ли Бог в разных религиях?"  ><span class="title">Один ли Бог в разных религиях?</span></a><span></li><li><span class="title-link"><a href="http://dishupravoslaviem.ru/bogovoploshhenie/" title="Боговоплощение. Почему Богу нужно было стать человеком?"  ><span class="title">Боговоплощение. Почему Богу нужно было стать человеком?</span></a><span></li><li><span class="title-link"><a href="http://dishupravoslaviem.ru/kak-priobretaetsya-porcha-i-besnovanie-v-sovremennom-mire/" title="Как приобретается порча и беснование в современном мире"  ><span class="title">Как приобретается порча и беснование в современном мире</span></a><span></li><li><span class="title-link"><a href="http://dishupravoslaviem.ru/pravoslavnoe-vospitanie-detej-tajna-vospitaniya/" title="Православное воспитание детей. Тайна воспитания"  ><span class="title">Православное воспитание детей. Тайна воспитания</span></a><span></li><li><span class="title-link"><a href="http://dishupravoslaviem.ru/obryadoverie-ili-blagogovenie/" title="Обрядоверие или благоговение?"  ><span class="title">Обрядоверие или благоговение?</span></a><span></li><li><span class="title-link"><a href="http://dishupravoslaviem.ru/za-chto-ne-lyubyat-pravoslavnyx/" title="За что не любят православных?"  ><span class="title">За что не любят православных?</span></a><span></li><li><span class="title-link"><a href="http://dishupravoslaviem.ru/mytar-i-farisej-v-elektrichke/" title="&#171;Мытарь и фарисей&#187; в электричке"  ><span class="title">&#171;Мытарь и фарисей&#187; в электричке</span></a><span></li><li><span class="title-link"><a href="http://dishupravoslaviem.ru/kreshhenie-33-voprosa-o-kreshhenii/" title="Крещение &#8212; 33 вопроса о крещении"  ><span class="title">Крещение &#8212; 33 вопроса о крещении</span></a><span></li><li><span class="title-link"><a href="http://dishupravoslaviem.ru/boretsya-li-dyavol-s-bogom/" title="Борется ли дьявол с Богом?"  ><span class="title">Борется ли дьявол с Богом?</span></a><span></li><li><span class="title-link"><a href="http://dishupravoslaviem.ru/anatolij-badanov-oshibki-missionera-propoved-sektantam-2018/" title="Анатолий Баданов &#8212; Ошибки миссионера: проповедь сектантам (2018)"  ><span class="title">Анатолий Баданов &#8212; Ошибки миссионера: проповедь сектантам (2018)</span></a><span></li><li><span class="title-link"><a href="http://dishupravoslaviem.ru/milostynya-kak-pravilno-sovershat-milostynyu/" title="Милостыня &#8212; как правильно совершать милостыню?"  ><span class="title">Милостыня &#8212; как правильно совершать милостыню?</span></a><span></li><li><span class="title-link"><a href="http://dishupravoslaviem.ru/petr-pervozvannyj-apostol-zhitie/" title="Петр Первозванный, апостол. Житие"  ><span class="title">Петр Первозванный, апостол. Житие</span></a><span></li><li><span class="title-link"><a href="http://dishupravoslaviem.ru/kak-obresti-dushevnyj-pokoj/" title="Как обрести душевный покой?"  ><span class="title">Как обрести душевный покой?</span></a><span></li><li><span class="title-link"><a href="http://dishupravoslaviem.ru/prichastie-pochemu-ne-dopuskayut-k-prichastiyu/" title="Причастие. Почему не допускают к Причастию?"  ><span class="title">Причастие. Почему не допускают к Причастию?</span></a><span></li><li><span class="title-link"><a href="http://dishupravoslaviem.ru/vino-v-xristianstve/" title="Вино в христианстве"  ><span class="title">Вино в христианстве</span></a><span></li><li><span class="title-link"><a href="http://dishupravoslaviem.ru/alchushhie-i-zhazhdushhie-pravdy/" title="Алчущие и жаждущие правды &#8212; кто они и почему блаженны?"  ><span class="title">Алчущие и жаждущие правды &#8212; кто они и почему блаженны?</span></a><span></li><li><span class="title-link"><a href="http://dishupravoslaviem.ru/samouvazhenie-xristianskoe-samouvazhenie/" title="Самоуважение &#8212; христианское самоуважение"  ><span class="title">Самоуважение &#8212; христианское самоуважение</span></a><span></li><li><span class="title-link"><a href="http://dishupravoslaviem.ru/proshhenie-proshhenoe-voskresenie/" title="Прощение и прощеное воскресение"  ><span class="title">Прощение и прощеное воскресение</span></a><span></li><li><span class="title-link"><a href="http://dishupravoslaviem.ru/serdce-chisto-sozizhdi-vo-mne-bozhe/" title="Сердце чисто созижди во мне Боже&#8230;"  ><span class="title">Сердце чисто созижди во мне Боже&#8230;</span></a><span></li></ul></div></div></div><div class="inputlayout-cell inputcontent"><meta name='yandex-verification' content='71608410ba2d9081' /><article id="post-9041"  class="inputpost inputarticle  post-9041 page type-page status-publish hentry" style=""><h1 class="inputpostheader entry-title"><span class="inputpostheadericon">Деяния поместного Московского Собора 1666-1667 г.</span></h1><div class="inputpostcontent clearfix"><h4 style="text-align: center;">Деяния поместного Московского Собора 1666-1667 г.</h4><hr /><p style="text-align: center;"><a href="&quot;http://dishupravoslaviem.ru/deyaniya-pomestnogo-sobora-1666-1667-g/">К оглавлению</a></p><p style="text-align: center;"><a href="http://dishupravoslaviem.ru/kanony-i-pravila-cerkvi/">К разделу</a></p><hr /><p style="text-align: center;"><sup>(Текст приводится по: «Дополненiя къ актамъ историческимъ собранныя и изданныя археографическою коммиссiею. Т.Ѵ спб. тип. Эдуарда Праца. 1855г. Стр. 442-477»)</sup></p><h4 style="text-align: center;"><strong>Дѣянія Святаго собора въ царствующемъ и богоспасаемомъ градѣ Москвѣ бывшаго.</strong></h4><p style="text-align: center;"><strong>Дѣяніе 1.</strong></p><p style="text-align: justify;">О имени великого Бога, Царя царствующихъ и Господа господствующихъ, единаго естествомъ, Троицы же ѵпостасми, Отца и Сына и святаго Духа, скипетръ правленія Великоросійскаго царствія держащу Богомъ вѣнчанному, православному, великому государю царю и великому князю Алексѣю Михайловичю, всеа Великія и Малыя и Бѣлыя Росіи самодержцу, въ лѣто 7174, мѣсяца Февруарія, пришедшіи повелѣніемъ благочестиваго царя въ царствующій и богоспасаемый градъ Москву, на святый соборъ, преосвященніи архіереи благочестивыя Великоросійскія державы и иностранніи, въ то время прилучьшіися въ царствующемъ градѣ Москвѣ.</p><p style="text-align: justify;"><strong>Преосвященніи митрополиты:</strong></p><p style="text-align: justify;"><em>Преосвященный Питиримъ митрополитъ Великаго Новграда и Великихъ Лукъ.</em><br /> <em>Пре. Лаврентій митрополитъ Казанскій и Свіяжскій.</em><br /> <em>Пре. Іона митрополитъ Ростовскій и Ярославскій.</em><br /> <em>Пре. Павелъ митрополитъ Сарскій и Подонскій.</em><br /> <span id="more-9041"></span><br /> <em>Пре. Ѳеодосій митрополитъ Сербскія земли.</em></p><p style="text-align: justify;"><em>Преосвященніи архіепископи:</em><br /> <em>Пре. Симонъ архіепископъ Вологоцки и Бѣлоезерскій.</em><br /> <em>Пре. Филаретъ архіепископъ Смоленскій и Дорогобужскій.</em><br /> <em>Пре. Иларіонъ архіепископъ Рязанскій и Муромскій.</em><br /> <em>Пре. Іоасафъ архіепископъ Тверскій и Кашинскій.</em><br /> <em>Пре. Арсеніи архіепископъ Псковскій и Изборскій.</em></p><p style="text-align: justify;">Сошедшеся во Крестовую полату патріаршую, совѣтоваша между собою не прежде начато иныя о мятежѣ, расколѣ и непостоянствѣ тако въ православныя догматѣхъ вѣры, якоже и во преданіяхъ святыхъ Отецъ взыскивати же и судити, нежели между собою о той же винѣ соиспытатися и совзыскати, дабы не услышати кому онаго: врачю, исцѣлися самъ, или онаго: что видиши сучецъ иже во оцѣ брата твоего, бервна же еже есть въ оцѣ твоемъ не чюеши? лицемѣре, изми первѣе бервно изъ очесе твоего, и тогда узриши изъяти сучецъ изъ очесе брата твоего.</p><p style="text-align: justify;">Первѣе убо прочтоша всякъ особъ Символъ святый Никійскій, яко неподвижное основаніе православія, въ немъже единомыслени и согласни обрѣтшеся предложиша себѣ совопросъ: какъ должно есть непщевати о святѣйшихъ патріарсѣхъ Греческихъ, Константинопольскомъ, Александрійскомъ, Антіохійскомъ, Іерусалимскомъ, суть ли они православни живуще подъ властію великаго гонителя имене христіанскаго?</p><p style="text-align: justify;">Второе бысть предложеніе, что о книгахъ Греческихъ печатныхъ и древнихъ рукописныхъ, ихъже святѣйшiи Гречестіи патріарси и вси священницы во всякомъ священнослуженіи употребляютъ, держати годствуетъ, суть ли праведныя и достовѣрныя?</p><p style="text-align: justify;">Третее бысть взысканіе о соборѣ, бывшемъ въ богоспасаемомъ преименитомъ и царствующемъ великомъ градѣ Москвѣ, въ царьскихъ полатахъ, въ лѣто 7162, при благочестивѣйшемъ и Богомъ хранимомъ великомъ государѣ нашемъ царѣ и великомъ князѣ Алексіи Михайловичѣ, всеа Великія и Малыя и Бѣлыя Росіи самодержцѣ, великаго патріарша престола кормило державшу бывшему патріарху Никону, укрѣпленномъ же сущемъ подписаніемъ священныхъ руками, что о немъ исповѣдати и держати подобаетъ, есть ли за праведный соборъ вмѣнителенъ?</p><p style="text-align: justify;">О сихъ статьяхъ бысть единъ гласъ всего освященнаго собора, и утвердися единаго коегождо архіерея рукописаніемъ. Первый убо преосвященный Питиримъ митрополитъ Великаго Новаграда и Великихъ Лукъ даде писаніе въ сицевъ образъ:</p><p style="text-align: justify;">«Во имя Отца и Сына и святого Духа, азъ смиренный Питиримъ, Божіею милостію митрополитъ Великого Новаграда и Великихъ Лукъ, исповѣдую святѣйшихъ Греческихъ патріарховъ доднесь быти православныхъ, книги Греческія печатныя и древнія рукописныя, ихъже святѣйшiи Гречестіи патріарси употребляютъ и по нихъ все славословіе Божіе и чины церковныя исполняютъ, исповѣдую быти православны и во всемъ пріемлю. Соборъ бывшій въ богоспасаемомъ преименитомъ царствующемъ великомъ градѣ Москвѣ, при благочестивѣйшемъ и богохранимомъ великомъ государѣ нашемъ царѣ и великомъ князѣ Алексіи Михайловичѣ, всеа Великія и Малыя и Бѣлыя Росіи самодержцѣ, и при святѣйшемъ (<em>Вмѣсто при святейшемъ въ подл. сделана на полѣ выноска: при вывшемъ</em>) Никонѣ патріарсѣ, и царскаго пресвѣтлаго велнчества при всемъ его синклитѣ, въ лѣто отъ созданія міра 7162, отъ Рожества же по плоти Господа Бога и Спаса нашего Іисуса Христа 1654, по согласному нашему братскому любовному архіерейскому совопрошенію, исповѣдую и держу православенъ во всемъ быти. Извѣстнаго же ради утверженія азъ смиренный Питиримъ, Божіею милостію митрополитъ Великого Новаграда и Великихъ Лукъ, сіе мое исповѣданіе писахъ моею рукою. »</p><p style="text-align: justify;">Прочіи архіереи подобная сему писанія си даша и рукъ своихъ подписанми чинно утвердиша. Въ концѣ же свитка, отъ всихъ архіерейскихъ си рукописаній состроеннаго, положиша Символъ святый сице:</p><p style="text-align: justify;">Вѣрую во единаго Бога Отца Вседержителя, Творца небу и земли, видимымъ же всѣмъ и невидимымъ. И во единаго Господа Іисуса Христа, Сына Божія единороднаго, иже отъ Отца рожденнаго прежде всѣхъ вѣкъ, свѣта отъ свѣта, Бога истинна отъ Бога истинна, рожденна, не сотворенна, единосущна Отцу, имъже вся быша. Насъ ради человѣкъ и нашего ради спасенія сшедшаго съ небесъ, и воплотившагося отъ Духа свята и Маріи Дѣвы, и вочеловѣчшася. Распятаго же за ны при Понтійстѣмъ Пилатѣ, и страдавша, и погребенна. И воскресшаго въ третій день по писаніемъ. И возшедшаго на небеса, и сѣдяща одесную Отца. И паки грядущаго со славою судити живымъ и мертвымъ, егоже царствію не будетъ конца. И въ Духа святаго, Господа, животворящаго, иже отъ Отца исходящаго, иже со Отцемъ и Сыномъ спокланяема и сславима, глаголавшаго Пророки. Во едину, святую, соборную и апостолскую церковь. Исповѣдую едино крещеніе во оставленіе грѣховъ. Чаю воскресенія мертвыхъ. И жизни будущаго вѣка, аминь.</p><p style="text-align: justify;">Съ окончаніемъ Символа святаго бысть и перваго сего дѣянія всѣхъ во всемъ согласнаго окончаніе.</p><p style="text-align: center;"><strong>Дѣяніе 2.</strong></p><p style="text-align: justify;">О имени великого Бога, Царя царствующихъ и Господа господствующихъ, единаго естествомъ, Троицы же ѵпостасми, Отца и Сына и святаго Духа, скипетръ правленія Великоросійскаго царства держащу Богомъ вѣнчанному, православному, великому государю царю и великому князю Алексѣю Михайловичю, всеа Великія и Малыя и Бѣлыя Росіи самодержцу, въ лѣто 7174, мѣсяца апрѣля въ 29 день, въ недѣлю святыхъ Женъ Мѵроносицъ, сошедшуся во Столовую царскую полату всему освященному собору, преосвященнымъ митрополитомъ:</p><p style="text-align: justify;"><em>Пре. Питириму Новгородцкому и Великолуцкому,</em><br /> <em>Пре. Лаврентію Казанскому и Свіяжскому,</em><br /> <em>Пре. Іонѣ Ростовскому и Ярославскому,</em><br /> <em>Пре. Павлу Сарскому и Подонскому;</em><br /> <em>архіепископомъ:</em><br /> <em>Пре. Симону Вологодскому и Бѣлоезерскому,</em><br /> <em>Пре. Филарету Смоленскому и Дорогобужскому,</em><br /> <em>Пре. Иларіону Резанскому и Муромскому,</em><br /> <em>Пре. Іоасафу Тверскому и Кашинскому,</em><br /> <em>Пре. Арсенію Псковскому и Изборскому.</em></p><p style="text-align: justify;">Собравшу же ся пресвѣтлаго царскаго престола и пресвѣтлому синклиту, княземъ, боляромъ, околничимъ и думнымъ людемъ, изволи благочестивый царь, врата отверзая святому собору и божественнымъ бесѣдамъ, сицевое начало положили бесѣдованія.</p><p style="text-align: justify;">Слово великого государя царя ко освященному собору</p><p style="text-align: center;">(<em>Здѣ написати рѣчь великого государя, или доложивъ его великого государя сію послѣдующую</em>).</p><p style="text-align: justify;">«Радость сотвори намъ Господь пришествіемъ вашимъ, преосвященныи митрополиты и архіепископи, боголюбивіи епископи, преподобныя архимандриты и весь освященный соборе; но праздна есть радости вина, еюже понуждени есмы святость и благоговѣинство ваше на соборъ сей совокупити. Насѣя бо Домовитъ небесный благогобзовитую ниву православныя державы нашея чистаго благочестія пшеницею; но врагъ завистный (спящимъ намъ, имъже Богомъ вручися стражь ея) всѣя куколь душевредный, егоже аще ревность ваша умедлитъ исторгнути и искоренити, бѣдство будетъ о пшеницы, да не озизанится. Чистая есть пшеница истинное слово Божіе, первѣе святымъ Первозваннымъ апостоломъ, таже святыхъ Кирилла и Меѳодія проповѣданіемъ въ странахъ насѣенное нашихъ, потомъ великія княгини Олги рачнтельствомъ утепленное и согрѣянное, напослѣдокъ великого князя Владимера увѣреніемъ спасителными крещенія святого водами покропленное и доволнѣ одожденное, Богомъ же самымъ возращенное толико, якоже и плодъ ему нескудный въ житницу небесную отдати; куколь же есть душепагубныи секратъ діяволомъ насѣянныи расколы, ихъже тлетворное прозябеніе тщится чистую слова Божіа истинныя каѳолическія вѣры Отецъ святыхъ преданія искоренити пшеницу. Уже бо богохулное ихъ плодоношеніе неточію по различныхъ царствія Богомъ намъ врученнаго странахъ, градѣхъ же и весѣхъ, обносится, но и въ самый сей градъ престола нашего вомчеся, даже и нашима въ свитцѣхъ рукама, въ словесѣхъ же ушесома прикоснутися. Яже услышавше мы и прочетше, абіе богонаставленіемъ познахомъ діяволе быти сѣмя, сицевая хулы содержащее: яко нынѣшняя церковь нѣсть церковь, тайны божественныя не тайны, крещеніе не крещеніе, архіереи не архіереи, писанія лестна, ученіе не праведное и вся скверна и не благочестна; имъже душеубиственнымъ злоплодіемъ мнози скудноумніи повреждьшеся, аки внѣ ума бывше, заблудиша отъ церкве въ новопрозябшая сонмища, крещеніе отложиша, грѣховъ своихъ іереомъ Божіимъ не исповѣдаша, тайнамъ Животворящимъ не причащахуся, вкратцѣ рекше, весма отъ церкве и отъ Бога отчюждишася. О злаго плода недобраго сѣмене! еже абіе внегда ощутити намъ, яко змію смертножалящую изъ руку нашу вергохомъ и попрахомъ. Но дабы въ конецъ ему истребленну быти, ваше повелѣніемъ обладанія нашего собрахомъ благоговѣинство, извѣстни суще, вашего се званія дѣло быти, еже ниву Божію изъ плевелъ очищати. »</p><p style="text-align: justify;">«Молимъ убо вы и увѣщаемъ, яко да со всякимъ тщаніемъ прилежите о семъ дѣлѣ Божіи, во еже бы намъ о непопеченіи, вамъ же о нерадѣніи и небреженіи, въ страшный день отмщенія Судіи нелицемѣрному слова не воздати. »</p><p style="text-align: justify;">«Се мы засвѣдѣтельствуемъ безначално Живущаго и безконечно Царствующаго, яко готови есмы вся наша и самыхъ насъ положити на побореніе по церкве Божіи; вы точію, о дѣлателіе нивы Христовы, небреженіемъ отягчени не будите. Нашей готовости и охотѣ сама десница Вышняго начатъ уже поспѣшествовати: ибо много мыслящимъ намъ и прилежно пекущимся о утоленіи мятежа церковнаго, паче неже о самомъ (егоже ничесоже пріятнѣе въ мірѣ быти можетъ) здравіи нашемъ, даде намъ обрѣсти Господь въ сокровищѣ нашемъ царскомъ драгій и безцѣнный бисеръ, преизрядное и преугодное орудіе на искорененіе расколовъ, богодухновенную книгу Хризовулъ именованную, премногими различноцвѣтными пречестными догматъ вѣры каменьми украшенную, къ тому же всякую цѣну превосходящими претвердыми четырми адаманты закрѣпленную, сирѣчъ рукоприло-женіемъ святѣйшихъ четырехъ патріарховъ святыя Восточныя православно-каѳолическія церкве: святѣйшаго Іереміи Божіею милостію архіепископа Константинопольскаго и Новаго Рима и вселенскаго патріархи, святѣйшаго Мелетія Божіею милостію папы и патріарха великаго града Александріи и судьи вселенскаго (За симъ въ подл. пробѣлъ, и на полѣ написано: здѣ имя третяго патріархи сыскавъ написать), святѣйшаго Софронія Божіею милостію святого града Божія Іерусалима патріарха, утверженную и печатьми укрѣпленную, еще же и прочіихъ подъ ними бывшихъ архіереовъ, митрополитовъ и архіепископовъ, руками подписанную; юже богодухновенную книгу, всѣхъ бисерей дражайшую и Символъ православный въ себѣ содержащую, яко свѣтила, великая на свѣщницѣхъ высоты престоловъ си поставленная, лучи си въ Російскую страну изливающе, присланы святѣйшій патріарси ко блаженныя памяти дѣду нашему великому государю царю и великому князю Ѳеодору Іоанновичю, всеа Великія Росіи самодержцу, и къ его царскому богомолцу первопрестолному великому господину святѣйшему Іову всеа Росіи и Сѣверныхъ странъ патріарху. Мы же яко Богомъ данное орудіе же и орудіе хотяще вашему благоговѣинству, воиномъ сущимъ Христовымъ и дѣлателемъ нивы его божественныя, вручити, сами во услышанiе всѣмъ преже прочести желаемъ и отъ вашего святительства на се благословенія просимъ.»</p><p style="text-align: justify;">По совершеніи сея рѣчи и по пріятiи благословенія изволи благовѣрный царь на своемъ царскомъ мѣстѣ сѣсти, такожде архіереомъ и боляромъ велѣвъ сотворите, чте убо благовѣрный царь помяненную книгу сѣдя; внегда же доити до святаго Символа, воста изъ мѣста своего, и прочте и стоя, и сотвори вопросъ ко архіереомъ и боляромъ: тако ли Символъ святый и прочія догматы по написанному въ Хрызовулѣ держатъ? Тогда пріемъ слово преосвящённый Питиримѣъ митрополитъ Новгородцкій и Великолуцкій сотвори всѣхъ архіереовъ согласіемъ отвѣщаніе сице:</p><p style="text-align: center;"> <strong>Отвѣтъ.</strong></p><p style="text-align: center;"><em>(Здѣ рѣчь преосвященнаго митрополита написати, или вмѣсто ея сей отвѣтъ).</em></p><p style="text-align: justify;">«Благій Домовитъ, доброе на нивѣ Великоросійскаго царствія засѣявый сѣмя, преблага тя устрои стража ея, благовѣрный, Богомъ вѣнчанный, Богомъ хранимый, великій государю царю и великій княже Алексіе Михайловичъ, всеа Великія и Малыя и Бѣлыя Росіи самодержче! ее бо неусыпныма брегій очима удобно наблюлъ еси врага ниву озизанивша, и усмотрѣлъ еси бодрѣе стоочита Арга дивыя звѣри пшеницу ненасытными зубами пожати и пожрети хотѣвшія, изочилъ еси хитрыя лисовы главніи тартарскія въ пшеницу чистую ошибами сіи влекущія, во еже бы сожещи ю; тѣмъже абіе пригласилъ ны еси дѣлатели тоя нивы сущія, дабы намъ врага попрати, куколь исторгнути, звѣри изгнати и хищныя поимати лисовы. Мы, убо, абіе на гласъ извѣщенія твоего на дѣло званія нашего се готови представше, первѣе благодареніе всеблагодаровитому во Троицѣ единому Богу отъ усердія душъ нашихъ приносимъ, яко бодра, ревностна и благорачительствующа тя стража и поборника церкви своей благоволи даровати, таже и твоего пресвѣтлаго царскаго престола высокочестному величію со вседушнымъ благодареніемъ главы наша приклоняемъ, благодарственнѣ привѣтствующе: многа лѣта тебѣ благовѣрному царю нашему и великому князю Алексѣю Михайловичю), всеа Великія и Малыя и Бѣлыя Росіи самодержцу, второму Константину, истинному православія розширителю, вѣрному слузѣ Христову, теплому вѣры каѳолическія рачителю и поборнику. Посемъ любезно и радостно пріемлемъ отъ твоея царскія десницы сіе Божіимъ уготованное промышленіемъ, твоимъ же прилежнымъ цар-ским взысканіемъ обрѣтенное, мысленное орудіе же и оружіе, и имъ яко острѣйшимъ истиннаго слова Божія мечемъ потщимся, Богу поспѣшествующу, враги побѣдити, изувѣры изгнати, имъже яко благоугоднымъ орудіемъ попечемся еже ниву иззизанити; пріемлемъ убо сей неудобоцѣнимый бисеръ богодухновенную книгу яко истинну броню вѣры, тако вѣримъ, тако держимъ, якоже въ ней святѣйшіи четыри восточніи патріарси написавше руками си и печатьми утвердивше прислаша, и якоже твое пресвѣтлое царское величество благоволи намъ во услышаніе всѣмъ прочести. Къ симъ во вѣки ничесоже имамы приложити, отъяти или измѣнити, инако же держащія, прилагающія, отъемлющія или измѣняющія за враги имамы и супостаты церкве Божія, ихъже властію отъ Бога намъ данною потщимся въ покореніе любезно преводити, на небрегущіи же о семъ и жезла нашего духовныя силы не усумнимся употребити, способіемъ прекрѣпкія твоея царскія десницы; о еже всесмиренно молимъ.»</p><p style="text-align: justify;">По скончаніи отвѣта благочестивый скипетродержецъ цѣловавъ Символъ святый въ Хризовулѣ, и вручи и преосвященному собору, егоже вси по чину цѣловавше архіереи предаша и благороднымъ боляромъ, околничимъ и думнымъ людемъ, ко еже цѣловати. Сему же бывшу, отдаша книгу Хризовулъ пречестному Іоакиму архимандриту великія лавры святого Архистратига Михаила Чюдовскія именуемыя, и повелѣша ему нести изъ дому царя земнаго въ домъ Царя небеснаго, яко достойное Божія газофилакіи сокровище, въ соборную церковь Успенія пресвятыя Богородицы, идѣже положьше окончиша втораго сѣдѣнія дѣяніе.</p><p style="text-align: center;"><strong>Дѣянiе 3.</strong></p><p style="text-align: justify;">О имени великого Бога, Царя царствующихъ и Господа господствующихъ, единаго естествомъ, Троицы ѵпостасми, Отца и Сына и святого Духа, скипетръ правленія Великоросійскаго царства держащу Богомъ вѣнчанному, православному, великому государю царю и великому князю Алексѣю Михайловичю, всеа Великія и Малыя и Бѣлыя Росіи самодержцу, въ лѣто 7174, мѣсяца (пробѣлъ). Сошедшимся въ Крестовую патріаршую полату преосвященнымъ митрополитомъ: Питириму Новгороцкому и Великолуцкому, Лаврен-тію Казанскому и Свіяжскому, Іонѣ Ростовскому и Ярославскому, Павлу Сарскому и Подонскому; архіепископомъ: Симону Вологоцкому и Бѣлозерскому, Филарету Смоленскому и Дорогобужскому, Иларіону Резанскому и Муромскому, Іоасафу Тверскому и Кашинскому, Арсенію Псковскому и Изборскому. Приглашенъ бысть и предста Вятскій епи-скопъ Александръ и вопрошенъ о писаніи си, еже онъ писа обхуждая святого Символа благоисправленіе, такожде и новопечатныхъ книгъ праведное напечатаніе и иныхъ чиновъ церковныхъ благоустроеніе; и онъ не отречеся писанія своего, точію моляше удостовѣрится о непогрѣшеніи новоисправленыхъ книгъ и святого Символа. Тогда ему правдивіи учителіе и пастыріе словеснаго стада Христова многими книгами древними харатейными и лѣпыми доводы истину изъясниша. Онъ же благодатію Божіею просвѣщенъ бывъ, абіе написа покаянный свитокъ и вручивъ всему освященному собору, абіе прощенія сподобися и кътому не по мятежницѣхъ, но по истинѣ побораше.</p><p style="text-align: center;"><strong>Дѣяніе 4.</strong></p><p style="text-align: justify;">О имени великого Бога, Царя царствующихъ и Господа господствующихъ, единаго естествомъ, Троицы же ѵпостасми, Отца и Сына и святаго Духа, скипетръ правленія Великоросiйскаго царствiя держащу, Богом вѣнчанному, православному великому государю царю и великому князю Алексѣю Михайловичю, всеа Велиiя и Малый и Бѣлыя Росiи самодерждцу в лѣто 7174, месяца (<em>пробѣлъ</em>), в день (<em>пробѣлъ</em>). Сошедшимся въ Крестовую патрiаршую полату преосвященнымъ митрополитомъ: Питириму Новгороцкому и Великолуцкому, Лаврентiю Казанскому и Свiяжскому, Iонѣ Ростовскому и Ярославскому, Павлу Сарскому и Подонскому; архiепископомъ: Симону Вологоцкому и Бѣлоезерскому, Филарету Смоленкому и Дорогобужскому, Иларiону Резанскому и Муромскому, Iоасафу Тверскому и Кашинскому, Арсенiю Псковскому и Изборскому; боголюбивымъ епископомъ: Алесандру Вяцкому и Велкопермскому, (<em>пробѣл</em>), преподобнѣйшемъ архимандритомъ (<em>пробѣл</em>), всечестнымъ игуменомъ (<em>пробѣл</em>). Предста блядословный Аввакумъ бывшiй Юрьевца Повольскаго потопопъ, иже въ прешедшихъ лѣтѣх посланъ на заточенiе бяше въ Сибирь за расколы, мятежи и лжеученiя, и паки оттуду малосердiем скипетродержца свободися, но не преста своего зломыслiя и лжеученiя словомъ и писанiемъ разсѣвати и простыя чади прельщати, отъ единства святыя Восточныя православно-каѳолическія церкви оттерзая. Писа бо хулы на святого Символа исправленiе, на трiехъ первыхъ перстовъ въ креста воображенiе сложенiе, на исправленiе книжное и на исправители, на согласiе пѣнiя церковнаго; оклевета же и священники Московскiя, аки не вѣвующиiя во Христа вочеловѣчьшася, и не исповѣдующiя его воскресенiя, ещё же аки именующихъ несовершенна быти Царя со Отцемъ на небеси Христа Господа и Духа святого не истинного исповѣдающихъ, и иныя многія симъ подобныя лжи и клеветы не убояся Бога написати; къ нимъ же приложи яко епилогъ мятежословіе, возбраняя православнымъ христіаномъ отъ священниковъ новоисправленныхъ книгъ во священнодѣйствiи употребящихъ божественныхъ Таинъ комканiя способлятися. О сихъ всѣх отъ освященнаго собора стязанъ бяше и не покорися клеветникъ и мятежникъ, паче же злобу злобѣ прилагая укори въ лице весь освященный собор, вся не православными нарицая, тѣмъже правилно осудися iерейства лишенъ быти и анаѳфемѣ предатися, еже и дѣломъ совершися въ велкомъ собрномъ храмѣ Успенiя пресвятыя Владычицы нашея Богородицы и Приснодѣвы Марiи, сего же лѣта, мѣсяцы маiя въ 13 день. Потом и паки увѣщенъ бѣ ко обращенiю, но тщетенъ трудъ и джанiя бяше: тѣмъже грацким судомъ на заточенiе послася въ острогъ Пустоезерскiй.</p><p style="text-align: center;"><strong>Дѣяніе 5.</strong></p><p style="text-align: justify;">О имени великого Бога, Царя царствующихъ и Господа господствующихъ, единаго естествомъ, Троицы же ѵпостасми, Отца и Сына и святаго Духа, скипетръ правленія Великоросiйскаго царства держащу Богом вѣнчанному, православному великому государю царю и великому князю Алексѣю Михайловичю, всеа Велиiя и Малый и Бѣлыя Росiи самодерждцу в лѣто 7174, месяца (пробѣлъ), в день. Сошедшимся въ Крестовую, патріаршую полату преосвященнымъ митрополитомъ: Питириму Новгороцкому и Великолуцкому, Лаврентію Казанскому и Свіяжскому, Іонѣ Ростовскому и Ярославскому, Павлу Сарскому и Подонскому; архіепископомъ: Симону Вологоцкому и Бѣлоезерскому, Филарету Смоленскому и Дорогобужскому, Иларіону Рязанскому и Муромскому, Іоасафу Иверскому и Кашинскому, Арсенію Псковскому и Изборскому; боголюбивымъ епископомъ: Александру Вяцкому и Великопермскому (пробѣлъ), преподобнѣйшимъ архимандритомъ (пробѣлъ), всечестнымъ игуменомъ (пробѣлъ). Чтено бысть лжесложное писаніе расколника и лжеклеветника изъ Суздаля града соборныя церкве Рождества пресвятыя Богородицы попа Никиты, еже онъ написа на святую каѳолическую и апостольскую церковь, и на святыя и богоносныя Отцы вселенскія учители, и на православная и священная ихъ писанія, на бывшаго (Въ подл. было написано: на святѣйшаго бывшаго, но потомъ святѣйшаго зачеркнуто) патріарха Никона и на весь соборъ освященный, и наипаче же на книгу именуемую Скрыжаль; и вручи е благочестивѣйшему великому государю нашему царю и великому князю Алексѣю Михайловичю, всеа Великія и Малыя и Бѣлыя Росіи самодержцу, яко челобитную извѣстную (Такъ въ подл. Должно читать: извѣтную.). Въ ней же во первыхъ хулитъ слово священномученика Діонисіа Ареопагита, еже есть: «ибо лучши имать именовати Бога тму и невидѣніе, нежели свѣтъ;» сіе убо слово, глаголетъ Никита, отъ еретическаго писанія въ Скрыжали быти написано, и тако сія глаголя, богословца великаго Діонисія святаго еретикомъ быти клевещетъ.</p><p style="text-align: justify;">Паки слово святого Василія сіе: «составленіе воплощенія Господня бысть не по общему естеству нашему, ибо абіе явися совершенное съ плотію отроча, еже обрѣтеся во чревѣ,» написа Никита напечатано быти въ Скрыжалѣ отъ ереси Аполинарьевы, Несторьевы и Маркеловы. Такожде и слово иже во святыхъ отца нашего Кирилла архіепископа Александрійскаго сіе: «тако убо плоть пріяти Господу по святымъ Отцемъ слышимъ не безорганную и не безобразную, но совершенную, совершенно отъ подобочастныхъ и не подобочастныхъ телесе созданную и вооб-раженную безъ временнаго теченія,» рече напечатана быти отъ различныхъ ересей, отъ Аріевы, Несторіевы и Аполинаріевы. Еще и слово святаго Григорія Богослова писаннаго въ первомъ посланіи ко Клидонію сіе: «начинаемое бо, или преуспѣвающее, или совершаемое нѣсть Богъ» написа Никита ересь быти Несторія злочестиваго. Къ тому книгу Іоанна Наѳанаила еретическу быти именуетъ. Никита вины ради тоя, яко поучаетъ во время великого входа на литургіи святаго Василія и святаго Іоанна Златоустаго даромъ преносимымъ не творити богодостойныя чести, яко не пресуществовавшимся въ тѣло и кровь Христову; самъ же Никита непщева быти въ проскомидіи въ самомъ закланіи агньца пресущественіе хлѣба въ тѣло Христово и вина въ кровь пребожественную, тѣмъже и даромъ преносимымъ во время великого входа учитъ покланятися, аки истинному сущу тѣлу и крови Христа Бога нашего, и тако самъ еретичествуетъ и хлѣбопоклонникъ бываетъ со всѣми подражатели своими. Паки на бывшаго патріарха Никона отрыгаетъ хулы и клеветанія, глаголя, яко Никонъ въ вѣрѣ есть непостояненъ и остави совершенно вѣру христіанскую, пріятъ же зловѣріе Жидовское и ересь Аріеву, Несторіеву, Македоніеву, Діоскорову, Аполинаріеву, Маркіоницкую, Маркелову, и совершенно возлюби ересь богоотметную Римскую и равенъ есть патріархъ съ напою Петромъ Гугнивымъ еретикомъ, яко христоименитую вѣру во всемъ съ Латыною соедини, и явный есть христіанскій гонитель и папескій ревнитель; и паки вымыслъ быти бывшаго патріарха Никона глаголетъ, еже повелѣ напечатай священникомъ церквей не освящати, точію же единымъ архіереомъ. Отъ того бывшаго патріарха Никона обрати свою трость еже хулити и прочія святѣйшія четыри патріархи Гречестіи, и иныя отъ ихъ поставляемыя архіереи же и іереи, паче же и весь Греческій народъ, глаголя ихъ неимущія быти святого крещенія, и увѣщаетъ Російскій народъ съ ними ни въ чесомъ соединятися, писанія же ихъ и вся священныя книги повѣдаетъ полны быти различныхъ ересей и развращеній; вину же полагаетъ, яко печатаются въ типографіи Венетійской, Паризской и въ прочіихъ Латинскихъ градѣхъ. Еще же приложи гаждати книги Славенскія, въ царствующемъ градѣ Москвѣ при бывшемъ патріархѣ Никонѣ печатанныя. Напослѣдокъ и многая иная гажденія и хулы написа въ своемъ богомерзскомъ свитцѣ егоже прочетше во услышаніе всѣмъ вопросиша архіереи попа Никиту: «его ли есть свитокъ сей?» и отвѣща быти свой; вопросиша паки: «тако ли онъ держитъ и вѣруетъ, якоже написа въ свитцѣ?» и отвѣща: «не инако.» Тогда начаша ему архіереи отверзати умная очеса и являти его невѣжества, толковати же божественныхъ Писаній трудности; онъ же окаянный уподобися аспиду, затыкающему ушеса своя на гласъ обавающаго, не хотѣ и слушати архіерейскихъ увѣщаній, но гордостію діавольскою напыщенъ бывъ глагола, единаго себе искуснѣйша быти божественныхъ Писаiй, неже вси архіереи; обаче они яко добріи врачеве презирающе и забывающе вся укоризны и руганія его нестерпимая, не престаша его молити же и увѣщати ко обращенію, но и тако Еѳіопа мыша; напослѣдокъ убо увидѣвше ожесточавши быти въ злобѣ человѣка, судиша его, яко язвою проказы поврежденнаго, изъ полка церкве Христовы изгнати и анаѳемѣ тако его самаго, якоже и писанія его злохулныя, предати. И бысть тако. Послася же въ монастырь святого чюдотворца Николая иже на Угрѣшѣ. Потомъ же малу числу мѣсяцей претекшу, пріиде Божіею благодатію въ чювство сей Никита, раскаяся о своемъ непокорствѣ, расколѣ и развращеніи, припаде сле-зенъ чрезъ писанія къ ногама всего освященнаго собора, прося прощенія и разрѣшенія отъ союза клятвеннаго. Въ рукописаніи же его сицевъ содержася разумъ и сочиненіе:</p><p style="text-align: justify;"> «Во имя Отца и Сына и святаго Духа, аминь. Азъ связанный отъ васъ, всего богоизбраннаго освященнаго собора, бывшій іерей Никита, за мое первое безумное упорство, нынѣ же пришелъ есмь до сокрушенія сердечнаго, и въ томъ моемъ согрѣшеніи Господу моему Богу и вамъ всему освященному собору покаяніе истинное приношу и отъ прелестнаго своего сводящаго во адъ пути обращаюся. Исповѣдаю же себе нынѣ, забывая прежняя своя вся начинанія злая, и истинно глаголю безо всякаго сомнѣнія: святѣйшія патріархи Гречестіи, Константинополскій, Александрійскій, Антіохійскій, Іерусалимскій, православии суть; книги печатныя и рукописныя, по которыхъ славословіе Божіе они святѣйши патріарси исправляютъ, православни суть; архіереи Російстіи православни суть; книги новоисправленныя пріемлю, о святомъ Символѣ вѣры какъ нынѣ глаголется во святѣй соборнѣй и апостольстѣй церкви не сумняюсь; крестное знаменіе въ сложеніи тріехъ первыхъ перстовъ пріемлю; о рукѣ архіерейской благословящей не блазнюся; книгу Скрижаль и вся писанная божественная Писанія пріемлю; вся моя писма, яже есмь писалъ не отъ божественнаго Писанія, но отъ умышленія въ сердцы моемъ отъ самого діявола, проклинаю; сынъ святыя Восточныя каѳолическія церкви обѣщаваюся быти, и съ нею единомудрствовати, и въ единомысліи хощу быти; святѣйшаго Никона бывшаго патріарха, егоже суесловіемъ моимъ еретикомъ нарицалъ есмь, православна имѣю; книги же яже при немъ святѣйшемъ патріархѣ со Греческихъ правленыя, ихъже азъ безуміемъ всѣяннымъ въ меня отъ діявола еретическими называлъ и Никоніанскую ересь къ нимъ прилагалъ есмь, нынѣ же православны имѣю и спастися славя въ нихъ въ тріехъ ѵпостасѣхъ единаго Бога чаю. Прочее же по семъ моемъ исповѣданіи истинно желаю, дабы милостивъ мнѣ былъ Великій Архіерей прошедый небеса, вашихъ ради отческихъ о мнѣ согрѣшившемъ святыхъ молитвъ, иже готовъ пріимати кающихся и скоръ уготовляти богатыя трапезы обращающимся и заклати тельцы упитанныя, по пріятіи блуднаго сына; хощу же быти сея безсмертныя пищи и небесныя трапезы истинно правый ревнитель. Вашего же архіерейскаго всего освященнаго собора прошу себѣ прощенія и отъ клятвы разрѣшенія, нынѣ ивъпредь- будущій вѣкъ, аминь.»</p><p style="text-align: justify;">Сему покаянному свитку прочтенну бывшу, веліею радостію возвеселишася добріи пастыріе, подобящеся Ангеломъ радующимся и о единомъ грѣшницѣ кающемся, и воздаша славу умягчившему каменожестокое сердце Богу, моляще купно, да и прочія мятежники обратитъ на стезю покаянія. Обаче не абіе его разрѣшиша и общенію вѣрныхъ сочеташа, но искусъ о немъ черезъ нѣкое время воспріяти су-диша, дабы познати, не притворное ли дѣяше покаяніе, лести и лжи отца духомъ напыщенъ сый, вѣдущаго въ ангела свѣтлости претворятися, аще есть тма и мракъ непросвѣтимый. Напослѣдокъ доволну ко испытанію времени минувшу, Никитѣ же непрестанными слезами о прощеніи стужаніе и самѣмъ святѣйшимъ патріархомъ Греческимъ въ то время въ царствующій градъ Москву уже пришедшимъ творившу, сожалися весь соборъ освященный, пріятъ и яко отецъ кающагося блуднаго сына и сочета вѣрныхъ овчать стаду въ оградѣ церковной; и бысть на немъ силою десницы Вышняго измѣненіе, изъ смраднаго козлища въ тихое овча и незлобное.</p><p style="text-align: center;"><strong>Дѣяніе 6.</strong></p><p style="text-align: justify;">О имени великого Бога, Царя царствующихъ и Господа господствующихъ, единаго естествомъ, Троицы же ѵпостасми, Отца и Сына и святаго Духа, скипетръ правленія Великоросiйскаго царства держащу Богом вѣнчанному, православному великому государю царю и великому князю Алексѣю Михайловичю, всеа Велиiя и Малый и Бѣлыя Росiи самодерждцу в лѣто 7174, месяца (<em>пробѣлъ</em>), въ день. Сошедшимся въ Кретовую патрiаршую полату преосвященнымъ митрополитом : Питириму Новгородцкому и Великолуцкому, Лаврентію Казанскому и Свіяжскому, Іонѣ Ростовскому и Ярославскому, Павлу Сарскому и Подонскому; архіепископомъ: Симону Вологоцкому и Бѣлоезерскому, Филарету Смоленскому и Дорогобужскому, Иларіону Резанскому и Муромскому, Іоасафу Тверскому и Кашинскому, Арсенію Псковскому и Изборскому; боголюбивымъ епископомъ: Александру Вяцкому и Великопермскому (<em>пробѣлъ</em>); преподобнѣйшимъ архимандритомъ (<em>пробѣлъ</em>); всечестнымъ игуменомъ (<em>пробѣлъ</em>). Предста Благовѣщенскаго собора царствующаго града Москвы діяконъ Ѳеодоръ, иже діяволскимъ наважденіемъ въ толикое пріиде безуміе и неистовство, якоже дерзнути ему, аки ехиднину рожденію, чрево Матере своея терзати; ибо изблева ядъ зміинъ изъ устъ своихъ и отрыгнулъ слово злоклеветное и ложное на началнѣйшія правители святыя Восточныя каѳолическія церкве, на святѣйшія патріархи Грече-скія, имиже вся тягота церковная аки столпы непозыблемыми утвержается, и ихъ правительствомъ, отъ святыхъ Апостолъ наслѣд-ственнымъ, великій корабль церковный, на океанѣ міра сего волнами обуреваемый, богоугодно правится, тыя онъ безбожно и злохулно нарече не православныя быти, забывъ окаянный, яко ихъ благословеніемъ и ученіемъ вся селенная яко четырма рѣками райскими окропляется, оживляется и угобжается; даде же сего ложнаго своего клеветанія ложную вину сію: занеже, рече, во святомъ крещеніи обливаются, а не погружаются, еже ложь есть и неправда, развѣ аще гдѣ случится по нуждѣ, по ней же и закона бываетъ измѣненіе безвинно. Къ тому вопрошенъ бысть Ѳеодоръ отъ освященнаго собора о архіереехъ Великоросійскія церкве, имѣетъ ли ихъ за православныя пастыри? и онъ даде отвѣтъ со усумнѣніемъ, рекъ сице: Богъ ихъ вѣсть. Вопрошенъ же бысть о винѣ сего усумнѣнія; и даде злохулную вину и клеветную сію: яко нудятъ изучатъ противно догматомъ церковнымъ. Вопрошенъ паки о святомъ Символѣ благоисправленномъ: аще, его держитъ? и онъ обхуди и похули Символъ святый новоисправленный. Еще вопрошенъ о святомъ аллилуіа, до три краты чтомомъ съ приложеніемъ: слава тебѣ Боже, аще лобзаетъ? и то онъ хулными укори словесы своими. Напослѣдокъ вопросиша его архіереи о тріехъ перстовъ первыхъ согбеніи въ крестномъ знаменованіи, какъ онъ мудрствуетъ? онъ же отрыгнулъ отвѣтъ сицевъ: яко вся сія прелестію сатаниною чрезъ Никона суть развращенна. Тогда начата его архіереи увѣщати со любовію, да пріидетъ въ чювство, и показаша ему, яко вся по преданію святыхъ Отецъ благочестно исправишася, благодатію пресвятаго и животворящаго Духа; онъ же отъ князя тмы помраченъ сый во умѣ своемъ, ничесому же внимаше, но во своемъ упорствѣ укрѣпляшеся. Освященный же соборъ, видя его непокореніе, суди вдухновеніемъ пресвятаго и животворящаго Духа яко прокаженнаго, да не прочія люди повредитъ проказою своею, изъ полка новаго Іизраиля изгнати же, и изъобщити, и яко змію ядомъ смертоноснымъ неповинныя люди убивающую изъ нѣдръ изврещи церковныхъ, и яко удъ гагреною растлѣнный отсѣщи, да, не прочія здравыя повредитъ уды; и тако сана діаконскаго отчюждиша, изъ церкве изгнаша и отъ всѣхъ вѣрныхъ отлучиша, и богомерзкая его хуленія проклята, глаголюще ему: анаѳема, анаѳема, анаѳема. Послаша же его въ монастырь святаго Николы иже на Угрѣшѣ, отнюду же онъ присла покаянное писаніе ко освященному собору и получи милосердіе, возвратиша бо его оттуду и повелѣша ему пребыти нѣкое время, совершеннаго ради покаянія и исправленія, въ монастырѣ Покровскомъ иже на дому убогихъ; но нѣсть удобь жестокому истинно умякчитися сердцу, ибо тай избѣжа оттуду, вземъ жену си изъ дому и чада; брѣтенъ же, бывъ и вопрошенъ паки о покаяніи, возвратися яко песъ на блевотины своя и начатъ прежнія хулы отрыгати. Тѣмъже по многомъ наказаніи духовномъ и ожиданіи исправленія, яко не восхотѣ въ разумъ пріити истинный, градскому отданъ есть судищу, имъже осудися хулнаго и клеветнаго языка лишитися отсѣченіемъ и въ далнее заточитися изгнаніе; еже и событіемъ исполнися въ лѣто 7175, мѣсяца (<em>пробѣлъ</em>), въ день (<em>пробѣлъ</em>).</p><p style="text-align: center;"><strong>Дѣяніе 7.</strong></p><p style="text-align: justify;">О имени великого Бога, Царя царствующихъ и Господа господствующихъ, единаго естествомъ, Троицы же ѵпостасми, Отца и Сына и святаго Духа, скипетръ правленія Великоросiйскаго царства держащу Богом вѣнчанному, православному великому государю царю и великому князю Алексѣю Михайловичю, всеа Велиiя и Малый и Бѣлыя Росiи самодерждцу в лѣто 7174, месяца (<em>пробѣлъ</em>), въ день. Сошедшимся въ Кретовую патрiаршую полату преосвященнымъ митрополитом : Питириму Новгородцкому и Великолуцкому, Лаврентію Казанскому и Свіяжскому, Іонѣ Ростовскому и Ярославскому, Павлу Сарскому и Подонскому; архіепископомъ: Симону Вологоцкому и Бѣлоезерскому, Филарету Смоленскому и Дорогобужскому, Иларіону Резанскому и Муромскому, Іоасафу Тверскому и Кашинскому, Арсенію Псковскому и Изборскому; боголюбивымъ епископомъ; Александру Вяцкому и Великопермскому (<em>пробѣлъ</em>); преподобнѣйшимъ архимандритомъ (<em>пробѣлъ</em>); всечестнымъ игуменомъ (<em>пробѣлъ</em>). Призванъ бысть и предста освященному собору прежде бывшій мятежникъ и расколникъ святыя Восточныя каѳолическія церкве монахъ Ефремъ Потемкинъ, постриженецъ монастыря Бизюковскаго, иже неточію самъ прелестію діяволскою уловленъ бысть, еже хулити Символъ святый благоисправленный, гаждати книги изъ Греческихъ и древнихъ Славянскихъ правленыя, архiереи и ихъ священнодействiе воничтожествовати, но и многiя христiаны, живя въ пустыни въ Нижегородскомъ и Ветлускомъ уѣздѣхъ, на Козлецкихъ блатахъ, прельстилъ бяше и отъ церкви отлучаше; еяже ради вины аще и не бысть именно преданъ анаѳемѣ, обаче самымъ дѣломъ ей подлежаше и яко другъ инымъ расколникомъ и единомысленникъ во время ихъ проклятія сопроклятъ бысть. Вопросиша убо его сице: слышимъ о тебѣ, Ефреме, нѣчто странно и нелѣпо, яко ты многія люди прелщаеши еже отступати отъ святыя православно-каѳолическія церкве, и дерзаеши хулити святый Символъ и вся книги добрѣ исправленныя, и проповѣдуеши антихриста аки уже пришедша, еще же и лжепророчествуеши на седмь лѣтъ быти гладу; кътому смѣлъ еси словеса Спасителева еѵангелская, апостольская и пророческая толковати неправо, сложеніе же тріехъ первыхъ перстовъ въ знаменіи крестномъ зловѣріе быти именуеши и благословеніе архіерейское уничтожаеши. Онъ же сей вопросъ услышавъ, абіе благодатію святаго Духа аки отъ сна глубокаго возбнувъ пріиде въ чювство, позна заблужденіе свое отъ пути спасенія, ужасомъ одержимъ бысть вострепета и содрогвуся, и начатъ всякого прекословія кромѣ свое преждебывшее безуміе и злохуленіе обличати, и явѣ исповѣдая грѣхъ свой многія слезъ горкихъ излія токи. Въ показаніе же истиннаго своего обращенія сотвори покаянное писаніе и даде е освященному собору; еже бѣ сице:</p><p style="text-align: justify;">«Великимъ господіемъ преосвященнымъ митрополитомъ, архіепископомъ и епископомъ, и всему святому собору ни въ чемъ же противенъ есмь, но во всемъ покаряюся, вѣрую во святую и соборную и апостольскую церковь, пріемля по соборному указанію Символъ вѣры. Въ сихъ же яже невѣдѣніемъ книжнаго разума, по наученію яже отъ юности моея въ земли Полской, не зная чину Московскихъ обычаевъ, смѣлъ есмь нѣкоторая словеса еѵангельская, апостольская и пророческая толковати безумно, хуля въ знаменіи крестномъ сложеніе тріехъ перстовъ зловѣріемъ быти нарицая, такожде и въ руцѣ благословящей въ дву перстѣхъ изображенія хера и на кругахъ клобучныхъ отступленіемъ быти отъ Бога глаголалъ и писалъ, невѣдый совершеннаго разума книжнаго: въ семъ согрѣшихъ, святого Собора прошу прощенія. Такожде и Символъ вѣры, прежде сихъ лѣтъ въ Російской земли глаголанный, разумѣлъ быти истинный, настоящій же иже въ соборной апостольской церкви зловѣрнымъ же имянуя писалъ и глаголахъ къ вопрошающимъ: и въ семъ согрѣшилъ и святого собора прошу прощенія, въ Символѣ вѣры православно исповѣдую: «и въ Духа святаго Господа животворящаго,» «истиннаго» же не прилагаю. Къ симъ же во дни области антихристовы безумно глаголахъ пріити седми лѣтомъ безхлѣбнымъ, не умѣя счести числа во 12 главѣ Даніила пророка назнаменанаго, еже есть отъ времене же премѣненну учащенію день 1290, блаженъ терпяй и постигій во дни тысяща 335: и въ томъ прельстился, яко не вѣдый согрѣшилъ, святаго собора прошу прощенія; хулника бо Павла бывша и гонителя Господь и Богъ мой Іисусъ Христосъ пріятъ и помилова. Тако и азъ васъ великихъ святыхъ отецъ молю: помилуйте мя, простите и будите о мнѣ предстателіе милостивіи къ великому государю царю православному. Такожде и о прочіихъ глаголѣхъ и ученіихъ, яже глаголахъ къ вопрошающимъ приходящимъ, и когда по случаю нужды ради хлѣба и соли исходилъ и училъ о знаменіи крестномъ и о Символѣ вѣры: и въ томъ прошу прощенія. Такожде еже когда бѣлъ строителемъ въ Болдинѣ монасты-рѣ, тогда средѣ церкве едину молитву въ день Пятьдесятный прочтохъ: и въ томъ согрѣшихъ невѣденіемъ, прошу прощенія. Такожде еже гнуснаго ради нерадѣнія, нѣколико лѣтъ живый въ лѣсу и исходя, Пречистыхъ Таинъ не причащался и отца духовнаго не взыскахъ: и то сотворихъ безумно, согрѣшихъ, и въ томъ святаго собора прошу прощенія. А сія вся вышепомянутая моя злохуленія, яже на богодухновенныя благоисправленныя книги, и богомерзкія прелести, имиже прельщенъ быхъ и многихъ прельщахъ, проклинаю и попираю и мерзки и гнусны ихъ нынѣ имѣю, и предъидущая лѣта до кончины живота моего обѣщаюся перваго моего прельщеннаго отъ діявола злохулнаго суемудрія въ себѣ не ймѣти; но желаю сынъ святыя Восточныя церкве быти и подъ паствою пастырей ея быти, архіереовъ Божіихъ, на пажити православнѣй Греческаго закона пастися. Аще ли покаяніе мое сіе и обѣщаніе ложно явится, да наслѣдую Іудино удавленіе и Аріево разсѣданіе, Гіезіево прокаженіе, за утаеніе имѣнія Ананіину и Сапфирину клятву и смерть горкую.»</p><p style="text-align: justify;">Сицевое писаніе пріемъ отъ Ефрема соборъ освященный, суди прощенія его не лишити, точію прежде повелѣ ему во оныя страны, грады и веси ѣхати, идѣже сѣяше зизанію расколовъ, и тамо народнѣ прелщенныя отъ себе увѣщати, да обратятся къ святой соборной и апостольстѣй церкви; и да исповѣсть предъ всякимъ людей множествомъ прежнее свое ученіе быти діаволское льщеніе и лжу богомерзскую, и да чтетъ явѣ сіе свое покаянное писаніе вездѣ, въ Болахнѣ, въ Нижнемъ Новѣградѣ и въ Макарьевскомъ монастырѣ иже на Желтыхъ пескахъ. И бысть готовъ Ефремъ вся сія сотворити. Повелѣ убо освященный соборъ съ нимъ путь воспріяти честному старцу монастыря Знаменскаго Филарету и діакону Василію, извѣстного ради свидѣтельства Ефремова покаянія. Сему бывшу и Ефрему въ путь готовящуся, даде челобитную освященному собору старица Марина Но-водѣвичья монастыря, яже мати по плоти Ефремова, съ нею же и другая старица имярекъ сестра Ефремова, моляща во еже бы Ефрема не посылати въ помяненный путь, съ таковымъ прелестей его обличеніемъ, послѣдовательно же и самого себе посрамленіемъ и укореніемъ; сію прочетъ соборъ освященный; усумнися и зазрѣ о истинномъ Ефремовомъ покаяніи, и повелѣ его призвати; ему же представшу, сотвориша вопросъ, онъ ли моли и совѣща матери и сестрѣ своей челобитную написати же и подати? тогда Ефремъ весма отрече неточiю словеснѣ, но и писаніемъ съ приложеніемъ руки своея. Посемъ убо положиша въ путь стопы своя помяненный старецъ Филаретъ и діаконъ Василій съ монахомъ Ефремомъ, и вездѣ аможе онъ прежде прелщаше бывши, повелѣнное же чинно сотворше, паки возвратишася въ царствующій градъ Москву и представше освящённому собору, дѣяніе на свитцѣ пути своего предложиша. Еже освященный соборъ прочетъ, возрадовася о нелестномъ покаяніи Ефрема, судивъ же его достойна быти сподобленію прощенія, назнаменова ему (<em>пробѣлъ</em>) день (<em>пробѣлъ</em>) мѣсяца на пріятіе сея благодати. Тому же пришедшу и божественной литоргіи въ соборномъ храмѣ Успенія пресвятыя Богородицы совершившейся, чте Ефремъ народнѣ покаянное свое писаніе, со многими слезами, и сподобися отъ освященного собора сицевое слышати прощеніе:</p><p style="text-align: justify;">«Мы весь освященный архіерейскій соборъ, слыша твое народное посредѣ святыя Восточныя каѳолическія церкви многоплачевное по-каяніе, пріемлемъ тя яко блуднаго сына любезнѣ и облекаемъ въ первую благолѣпоту церковную, еяже ты своимъ суемудріемъ, наипаче невѣдѣніемъ совлечеся; и по благодати пресвятаго и животворящаго Духа, даннѣй намъ, разрѣшаемъ и прощеніе подаемъ данною намъ благодатію отъ перваго Архіерея Спасителя нашего, глаголющаго сице: егоже аще свяжете на земли будетъ связанъ на небеси, и егоже аще разрѣшите на земли будетъ разрѣшенъ на небеси; сего ради надѣющеся симъ словесемъ соборнѣ даемъ прощеніе, глаголюще ти: Богъ проститъ, Богъ проститъ, Богъ проститъ. И тако Божіимъ милосердіемъ, иже погиблъ бѣ обрѣтеся и во ограду стада Христова воведенъ сый, возопи велегласно съ царствующимъ Пророкомъ: благо-словенъ Господь Богъ, иже не даде мя въ ловитву зубомъ вражіимъ; душа моя яко птица избавися отъ сѣти ловящихъ, сѣть сокрушися и азъ избавленъ быхъ; помощь наша во имя Господа, сотворшаго небо и землю. Послася же на житіе въ монастырь Всемилостиваго Спаса иже на Новомъ.</p><p style="text-align: center;"><strong>Дѣяніе 8.</strong></p><p style="text-align: justify;">О имени великого Бога, Царя царствующихъ и Господа господствующихъ, единаго естествомъ, Троицы же ѵпостасми, Отца и Сына и святаго Духа, скипетръ правленія Великоросійскаго царства держащу Богомъ вѣнчанному, православному, великому государю царю и великому князю Алексѣю Михайловичю, всеа Великія и Малыя и Бѣлыя Росіи самодержцу, въ лѣто 7174, <em>(пробѣлъ)</em> мѣсяца въ день. Сошедшимся въ Крестовую патріаршую полату преосвященнымъ митрополитомъ: Питириму Новгороцкому и Великолуцкому, Лав-рентію Казанскому и Свіяжскому, Іонѣ Ростовскому и Ярославскому, Павлу Сарскому и Подонскому; архіепископомъ: Симону Вологоцкому и Бѣлоезерскому, Филарету Смоленскому и Дорогобужскому, Иларіону Резанскому и Муромскому, Іоасафу Тверскому и Кашинскому, Арсенію Псковскому и Изборскому; боголюбивымъ епископомъ: Александру Вяцкому и Великопермскому, (<em>пробѣлъ</em>); преподобнѣйшимъ архимандритомъ (<em>пробѣлъ</em>); всечестнымъ игуменомъ (<em>пробѣлъ</em>). Предста волею си освященному собору прежде бывшій расколникъ и мятежникъ православно-каѳолическія церкви, іеромонахъ Сергій; и горцѣ возрыдавъ о своемъ прегрѣшеніи, принесе покаянное писаніе, сицевъ образъ содержащее:</p><p style="text-align: justify;">«Глаголи ты прежде согрѣшенія своя, да оправдишися, глаголетъ святый Духъ въ Пророцѣ. Азъ недостойный іеромонахъ Сергій предъ сими деньми быхъ въ зѣлномъ смущеніи о святомъ православныя нашея вѣры Символѣ, подобнѣ и о сложеніи перстовъ и прочіимъ всемъ, еже въ прошедшее лѣто при благочестивѣйшемъ, тишайшемъ, великомъ государѣ нашемъ царѣ и великомъ князѣ Алексіи Михайловичѣ, всеа Великія и Малыя и Бѣлыя Росіи самодержцѣ, и при святѣйшемъ <em>(Слова: и сущихъ о немъ въ подл. подчеркнуты и противъ ихъ написано: и бывшихъ съ нимъ.</em>) Никонѣ патріарсѣ Московскомъ и всеа Росіи, и сущихъ о немъ (<em>Слова: и сущихъ о немъ въ подл. подчеркнуты и противъ ихъ написано: и бывшихъ съ нимъ</em>.) сошедшихся архіереовъ и всего онаго освященного собора отцѣхъ, святымъ Духомъ, исправися тако Символъ вѣры, яко и святыя книги, и нѣкая въ нихъ прегрѣшенія исправльшихъ, яко человѣкъ мятохся о всемъ, паче же о прилагателномъ имяни во святомъ Символѣ еже «истиннаго;» но нынѣ увѣрихся добрымъ увѣреніемъ отъ древнихъ рукописныхъ Славенскихъ святыхъ книгъ, паче же Греческихъ, яко святая соборная апостольская Восточная церковь, мати наша, сего прилагателнаго имяни во святомъ Символѣ никогдаже имѣ и не имать. И отнынѣ азъ многогрѣшный іеромонахъ Сергій тако держу и словесы моими и писмены отъ сердца исповѣдую (<em>слѣдуетъ Символъ вѣры</em>). И прежде бывшій оный священный соборъ, егоже прежде помянухъ, пріемлю и вся исправленая на немъ во святомъ Символѣ вѣры и во сложеніи перстовъ и прочее во святыхъ книгахъ исправленіе, еже ими Божіими архіереами святымъ Духомъ исправися, всесладцѣ и радостнѣ пріемлю и объемля лобызаю, яко суть права, истинна, отнынѣ и во грядущія лѣта ничтоже коварно мысля, или глаголя, якоже прежде возмнѣся немощи моей, егоже коварства самъ въ себѣ не свѣдѣхъ, мнѣхъ, яко право мысляхъ. Нынѣ же и въ будущiя лѣта сице, по сему моему исповѣданiю, якоже оный святый собор исправи и извѣсти, твердо держу и держати имамъ даже до кончины жизни моея, аще же призоветъ время, готовъ есмь за сiе я пострадати даже до смерти; не покаряющихъ же ся оному святому собору и всѣмъ на немъ исправ-ленномъ готовъ есмь словесно и дѣлно обличати и возражати, первая же моя самомнѣнія весма повергаю и оплеваю. »</p><p style="text-align: justify;">Сіе покаянное рукописаніе іеромонаха Сергія прочетъ освященный соборъ и видя его непритворное, но истинное покаяніе, дарова ему благодать прощенія и разрѣшенія отъ клятвы, еже самымъ дѣдомъ и яко сообщникъ бывъ инымъ жезломъ проклятія удареннымъ подлежаше. Онъ же пріемъ милостивное вины си дарованіе, не къ тому смрадное лестнаго ученія отрыганіе издаваше, но аки избранный сосудъ, драго-цѣннымъ мѵромъ благовонія духовнаго ученія исполненый, сладку воню вѣрнымъ отъ устъ си изливаше.</p><p style="text-align: justify;">Подобнымъ сему образомъ старецъ Серапіонъ, бывшій Смоленскій протопопъ, покаяніе сотворивъ о своихъ хулныхъ глаголѣхъ и писаніихъ, свободися соборного прещенія и послася исправленія ради въ Нижегороцкій уѣздъ, въ Макарьевскій монастырь, иже на Желтыхъ пескахъ.</p><p style="text-align: center;"><strong>Дѣяніе 9.</strong></p><p style="text-align: justify;">О имени великого Бога, Царя царствующихъ и Господа господьствующихъ, единаго естествомъ, Троицы же ѵпостасми, Отца и Сына и святаго Духа, скипетръ правленія Великоросійскаго царства держащу Богомъ вѣнчанному, православному, великому государю ца-рю и великому князю Алексѣю Михайловичю, всеа Великія и Малыя и Бѣлыя Росіи самодержцу, въ лѣто 7174, (<em>пробѣль</em>) мѣсяца, (<em>пробѣль</em>) въ день. Сошедшимся въ Крестовую патріаршую полату преосвященнымъ митрополитомъ: Питириму Новгороцкому и Великолуцкому , Лаврентiю Казанскому и Свіяжскому, Іонѣ Ростовскому и Ярославскому, Павлу Сарскому и Подонскому; архіепископомъ: Симону Вологоцкому и Бѣлоезерскому, Филарету Смоленскому и Дорогобужскому, Иларіону Резанскому и Муромскому, Ioacaфy Тверскому и Кашинскому, Арсенію Псковскому и Изборскому; боголюбивымъ епископомъ: Александру Вяцкому и Великопермскому (<em>пробѣлъ</em>); преподобнѣйшимъ архимандритомъ (<em>пробѣлъ</em>); всечестнымъ игуменомъ (<em>пробѣль</em>). Предложися богомерскій свитокъ попа Лазаря и чтенъ бысть во услышаніе всѣмъ о Христѣ собраннымъ, въ немъже обрѣтеся того же сатаны дѣйство и ученіе, прежде наставльшаго на всякое злословіе и лжеклеветаніе попа Никиту, въ Дѣяніи пятомъ помяненного. Единаго лжеучителя сатаны ученицы бывше, едины клеветы суемудрствоваху, точію сей беззаконный Лазарь многшая собра отъ различныхъ божественныхъ Писаній неискусному си умови неудобьпостижная мѣста, ихже не зная разсудити и не умѣя постигнута гаждаетъ и клевещетъ развращенна быти. На сей его свитокъ богомерзскій и на его прежде бывша единомысленника попа Никиты лживая обличенія сооружи освященный соборъ новую книгу, Жезлъ Правленія именованную, въ нейже вся подробну ихъ клеветы и обличенія возобличаются: въ первой части Никитино буйствованіе отражается, во второй сего окаяннаго Лазаря безуміе объявляется и хулы его Жезломъ, изъ чистаго сребра Божія слова (<em>словеса бо Господня словеса чиста, сребро раздеженно, искушенно, земли очищенно седморицею</em>) и отъ священныхъ Писаній и праведныхъ винословій сооруженнымъ, посѣкаются. Въ томъ Жезлѣ, аще кто хощетъ видѣти же и вѣдѣти, сихъ людей суемудріе обрящетъ подробну расположенное и возобличенное; здѣ же яко ненуждное коеже паки возобличатися разумно оставляется. Сего треокаяннаго Лазаря, о немъже сіе течетъ Дѣяніе, многими, поученми бодріи пастырiе на путь истинный наставляху и вредъ его душевный врачеваху, давше ему многихъ мѣсяцей поприще ко устрабленію, терпяще его даже до пришествія святѣйшихъ патріархъ Паисія Александрійскаго и Макарія Антіохійскаго; но ни мало успѣша, неисцѣлною бо душевныя гаггрены язвою пріемъ поврежденіе, и здравыя церкве уды повреждаше и весь освященный соборъ въ лице укаряще; тѣмъже судися отсѣченія быти достоинъ отъ тѣла церкве Христовы, якоже напослѣдокъ мечемъ анаѳемы отсѣчеся тремя святѣйшими патріархи и всѣмъ освященнымъ соборомъ, въ лѣто 7175, мѣсяца іюля въ 17 день. Но и сею духовною казнію не хотѣвъ уцѣломудренъ явитися, непрестанно нестерпимыя хулы скверными си усты отрыгаше, никоему же увѣщанію дая въ себѣ мѣста; тѣмъже царскому суду, яко простый людинъ предадеся, имъже осужденъ бысть хулнаго и сквернаго языка; отсѣченія пострадати и въ далечайшія страны отъ общенія вѣрныхъ заточитися; еже и событіемъ исполнися, въ лѣто 7175, мѣсяца (<em>пробѣлъ</em>).</p><p style="text-align: justify;">Сему буепротивному окаянному Лазарю способникъ и единомысленикъ бяше бывшій подьякъ патріаршій Ѳеодоръ; тѣмъже подобнѣ анаѳемѣ предадеся и заточися во острогъ Пустоозерскій, но послѣжде покаявся пріятъ разрѣшеніе.</p><p style="text-align: center;"><strong>Дѣяніе 10.</strong></p><p style="text-align: justify;">О имени великого Бога, Царя царствующихъ и Господа господствующихъ единого естествомъ, Троицы же ѵпостасми, Отца и Сына и святаго Духа, скипетръ правленія Великоросійскаго царства держащу. Богомъ вѣнчанному, православному, великому государю ца-рю и великому князю Алексѣю Михайловичю, всеа Великія и Малыя и Бѣлыя Росіи самодержцу, въ лѣто 7174. Сошедшимся въ Крестовую патріаршую полату преосвященнымъ митрополитомъ: Питириму Новгороцкому и Великолуцкому, Лаврентію Казанскому и Свіяжскому, Іонѣ Ростовскому и Ярославскому, Павлу Сарскому и Подонскому; архіепископомъ: Симону Вологоцкому и Бѣлоезерскому, Филарету Смоленскому и Дорогобужскому, Иларіону Резанскому и Муромскому, Іоасафу Тверскому, и Кашинскому, Арсенію Псковскому и Изборскому; боголюбивымъ епископомъ: Александру Вяцкому и Великопермскому (<em>пробѣлъ</em>); преподобнѣйшимъ архимандритомъ (<em>пробѣлъ</em>); всечестнымъ игуменомъ (<em>пробѣлъ</em>). Предста іеромонахъ Григорій, прежде именованный Іоанъ Нероновъ протопопъ бывшій храма пресвятыя Богородицы Казанскія, иже въ прешедшихъ лѣтѣхъ во 161 и 164, патріаршествовавшу Никону, велій ратникъ и хулитель бяше на исправленія святаго Символа и книгъ новопечатныхъ, на сложеніе тріехъ первыхъ перстовъ въ знаменіи крестномъ, на крестъ четвероконечный на просфорахъ воображаемый, на Греческія книги, на святѣйшія четыре патріархи и на иная благочинія церковная, яже вся гажденіемъ гаждаше и за то, по доволномъ духовномъ наказаніи, священническаго сана и чести лишися и клятвѣ предадеся; нѣколику же времени претекшу, покаяся и единомысленника своя увѣщаше писании ко обращенію, исповѣдуя церкви правду и премудрость, свое же невѣжество и согрѣшеніе обличая и попирая; но пребысть во истинѣ постояненъ, якоже трость (<em>Далѣе прибавлено: на водномъ родѣ.</em>), ибо паки и паки поколебася, даже во 174 лѣто ставъ предъ всѣмъ освященнымъ соборомъ паки отречеся лестнаго си ученія, и даде во свидѣтельство истиннаго си ко истиннѣ обращенія свое рукописаніе; и тако пріятъ бысть и послася въ монастырь Іосифовъ, во еже жити въ мирѣ и покаяніи.</p><p style="text-align: justify;">Имяше же сей іеромонахъ Григорій единомысленника си, паче же ученика, бывшаго игумена монастыря Златоустовскаго Ѳеоктиста, иже равная учителю своему суемудрствоваше словомъ и писаніемъ; но послѣжде принесе покаянiе рукописаніемъ си освященному собору, и поживъ нѣчто времене въ монастырѣ Покровскомъ иже на убогихъ дому, съ миромъ ко Господу отъиде.</p><p style="text-align: justify;">Точнѣ случися Соловецкого монастыря старцу Герасиму Фирсову; сей бо о прежнихъ своихъ хулахъ и мятежахъ возрыдавъ горцѣ, предста преосвященному собору въ лѣто 7174-е, мѣсяца iюля во 12 день, умоли слезами прощеніе и послася наставленія ради въ монастырь Іосифовъ, идѣже въ мирѣ уснувъ и почи о Господѣ.</p><p style="text-align: justify;">Подобныя укоры писа и Антоній, прежде бывый архимандритъ Спасьскаго монастыря Муромскаго; но пришедъ въ чювство, ятся котвы покаянія и свободися потопа анаѳемы; обаче ради совершеннаго исправленія послася въ монастырь Кириловъ на Бѣлоезеро.</p><p style="text-align: justify;">Подобнѣ и іеромонахъ нѣкій Аврамій изъ монастыря пресвятыя Богородицы Казанскія, села Лыскова, еже въ Нижегородцкомъ уѣздѣ, самъ о книгахъ исправленныхъ соблажняшеся и о иныхъ прю держаше; но призванъ бывъ на соборъ покаяся, ради же исправленія посланъ бысть во святую и великую лавру Троицкаго монастыря Сергіева, въ лѣто 7174, мѣсяца маія въ 30 день.</p><p style="text-align: justify;">Равнѣ игуменъ монастыря Бизюковскаго Сергій Салтыковъ, по многомъ своемъ сомнѣніи и любопрѣніи словномъ о тѣхъ же вещѣхъ, пріиде въ покаяніе, пріятъ благословеніе и отпущенъ бысть на свое обѣщаніе въ монастырь Бизюковскій.</p><p style="text-align: justify;">Въ тѣ же времена бѣ нѣкто старецъ въ Кожоезерскомъ монастырѣ, именемъ Боголѣпъ Лвовъ, иже многія люди житіемъ си соблажняше и отцу духовному вящше десяти лѣтъ не исповѣдаше грѣховъ своихъ, комканію же святому выше 20 лѣтъ не общася, ниже въ церковь хождаше, обаче расколы и мятежи съ прочіими творяше; по сего грамоты посылахуся, но не бѣ присланъ къ Москвѣ.</p><p style="text-align: center;"><strong>Дѣяніе 11.</strong></p><p style="text-align: justify;">О имени великого Бога, Царя царствующихъ и Господа господьствующихъ, единаго естествомъ, Троицы же ѵпостасми, Отца и Сына и святаго Духа, скипетръ правленія Великоросійскаго царства держащу Богомъ вѣнчанному, православному, великому государю ца-рю и великому князю Алексѣю Михайловичю, всеа Великія и Малыя и Бѣлыя Росіи самодержцу, въ лѣто 7174 (<em>пробѣлъ</em>), мѣсяца (<em>пробѣлъ</em>).</p><p style="text-align: justify;">Сошедшимся въ Крестовую патріаршую полату преосвященнымъ митрополитомъ: Питириму Новгороцкому и Великолуцкому, Лав-рентію Казанскому и Свіяжскому, Іонѣ Ростовскому и Ярославскому, Павлу Сарскому и Подонскому; архіепископомъ: Симону Вологоцкому и Бѣлоезерскому, Филарету Смоленскому и Дорогобужскому, Иларіону Резанскому и Муромскому, Іоасафу Тверскому и Кашинскому, Арсенію Псковскому и Изборскому; боголюбивымъ епископомъ: Александру Вяцкому и Великопермскому (<em>пробѣлъ</em>); преподобнѣйшимъ архимандритомъ (<em>пробѣлъ</em>); всечестнымъ игуменомъ (<em>пробѣлъ</em>). Бысть совѣтъ духовный о врачевствѣ душегубнаго вреда пресмыкающася по многихъ удѣхъ православно-Російскія церкве, сирѣчь о утоленіи мятежа отъ помяненныхъ расколниковъ, Никиты попа, Лазаря попа, Ѳеодора дьякона и отъ иныхъ имъ подобныхъ мятежниковъ; и даде Богъ, въ Троицы единый, едино всему освященному собору умышленіе, еже написати наставленіе благочинія церковнаго и дати е всѣмъ богобоязнивымъ іереомъ ко списанію и прилежному чтенію; и бысть слово дѣломъ, ибо бодріи и нелѣнивіи пастыріе немедленно наставленіе написавше, всѣмъ іереомъ народствоваша. Его же сочиненіе и разумъ бѣ сицевъ:</p><p style="text-align: justify;">«Во имя святыя, единосущныя и животворящія и нераздѣлныя Троицы, Отца и Сына и святаго Духа. Собрахомся нынѣ мы, преосвященный соборъ всего Російскаго государьства, вси архіереи, преосвященныя митрополиты, архіепископы и епископы, въ царьствующій сей градъ Москву, повелѣніемъ великого государя нашего, нового Костянтина, вѣрѣ христіянстѣй православнѣй ревнителя и поборника, врагомъ же церкве Христовы и непокорникомъ мстителя, царя и великого князя Алексѣя Михайловича, всеа Великія и Малыя и Бѣлыя Росіи самодержца, вины ради сицевы: Понеже, грѣхъ ради нашихъ, Божіимъ попущеніемъ, супостата же нашего діявола ратованіемъ, мнози невѣжди неточію отъ простыхъ, но и отъ освященныхъ, ови отъ мно-гаго невѣдѣнія божественныхъ Писаній и житія растлѣнна, ови же и во образѣ благоговѣнія и житія мнимаго добродѣтелнаго, являющеся быти постни и добродѣтелни, полни же всякого несмысльства и самомнѣннаго мудрованія, иже мнящеся быти мудріи объюродѣша, ови же мнящеся и отъ ревности (и такови имуще ревность, но не по разуму), возмутиша многихъ души неутверженыхъ, ови убо устно, ови же писменно, глаголюще и пишуще, якоже возшепта имъ сатана: нарицаютъ бо книги печатныя при святѣйшемъ Никонѣ патріарсѣ быти еретическія и чины церковныя, яже исправишася съ Греческихъ книгъ и обычаевъ съ древнихъ Російскихъ книгъ, крайнего архіерея святѣйшаго Никона патріарха бывшаго Московскаго злословятъ, имены хулными нарицаютъ ложно и весь архіерейскій чинъ уничижаютъ, ибо возмущаютъ народъ буйствомъ своимъ и глаголютъ церкви быти не церкви, архіереи не архіереи, священники не священники, и прочая многая ихъ таковая бляденія. И того ради ихъ діяволоплевелнаго лжесловія, священницы вознерадѣша о всякомъ церковномъ благочиніи и попеченіи, о немже слово воздадутъ въ день правосудія Божія, и книгъ новопечатныхъ, яже печаташася при святѣйшемъ (Въ подл. на полѣ сдѣлана выноска: бывшемъ.) Никонѣ патріарсѣ и послѣ его отшествія, начаша гнушатися и по нимъ божественнаго славословія не исполняютъ, и просфоръ, на нихже изображенъ животворящій крестъ четвероконечный по преданію Восточныя, святыя церкви симъ образомъ:</p><p style="text-align: justify;">въ божественное священнослуженіе не прiемлютъ, но отъ совершенного своего невѣдѣнія пріемлютъ просфоры, на нихже изобразися животворящій крестъ съ подножіемъ и со главою Адамлею и съ надписаніемъ сицевымъ: «се агнецъ Божій вземляй грѣхи всего міра,» не вѣдуще, яко не креста образъ агнецъ есть и никаяждо просфора, и по дѣйствіи тая часть единыя первыя просторы въ воспоминаніе Господне и пресуществованная словесы Господними, гла-големыми отъ священниками наитіемъ и дѣйствомъ святаго Духа, она точію часть агнецъ есть Божій; прочія же части пресвятыя Богородицы и святыхъ всѣхъ и приносимыя о здравіи живыхъ сущихъ, такожде и о упокоеніи душъ усопшихъ христіанъ православныхъ, никогдаже глаголются агнецъ Божій и не прелагаются въ тѣло Владычне, или въ тѣлеса святыхъ, но токмо дары суть, и приношенія, и жертвы и умоленіе (имярекъ святаго), во оставленіе и прощеніе грѣховъ душъ или живыхъ или мертвыхъ; и того ради ниже сами священницы причащаются отъ частицъ, ниже приходящихъ причаститися причащаютъ отъ частицъ, но отъ плоти Владычни и сами причащаются и приходящихъ причащаютъ. И таковаго ради священническаго многаго невѣжества и нерадѣнія о врученномъ имъ Христовѣ стадѣ, и неприлежанія дѣля и непопеченія о церковномъ всякомъ благочиніи (<em>и растлѣнного ради и безчиннаго и запойственнаго житія</em>), мнози христіане отлучишася церковнаго входа и молитвы, и о грѣсѣхъ своихъ покаянія и исповѣданій, и пріятія тѣла в крове Христовы лишишася; могущія же по домомъ своимъ начаша держати вдовыхъ священниковъ безъ благословенія и безъ свидѣтельства архіерейскаго, иніи же изъ тѣхъ священниковъ мнози не патріарши области, но иныхъ епархій, и мнози подъ запрещенми и изверженми оставлыше своего архіерея служатъ по домомъ въ царьствующемъ градѣ Москвѣ, угождающе непокорникомъ святыя Восточныя церкве и не хотящимъ слушати въ церквахъ пѣнія, идѣже совершается по новопечатнымъ книгамъ по обычаю святыя Восточныя церкве; зане во многихъ отъ народа мнѣніе вниде, яко ересьми многими и антихристовою скверною осквернены церкви, и чины, и таинства и послѣдованіе церковное. Того ради соборнѣ заповѣдаемъ архимандритомъ и игуменомъ, протопопомъ и старостамъ поповскимъ, единому приказано дозирати почасту во всѣхъ церквахъ, да научаютъ мѣстни священницы, кіиждо во своемъ приходѣ и киждо священникъ вся своя дѣти духовныя, мужи же и же-ны, покарятися во всемъ безъ всякого сомнѣнія святой Восточной церкви; и яже за повелѣніемъ благочестиваго государя нашего царя и великого князя Алексѣя Михайловича, всеа Великія и Малыя и Бѣлыя Росіи самодержца, и за благословеніемъ святѣйшаго Никона патріарха и всего освященнаго собора, или послѣ отшествія его за благословеніемъ же освященного собора, книги Служебники и Потребники и прочія печаташася, велѣтъ приходцкимъ священникомъ и прочіимъ всѣмъ по нимъ исправляти церковное все славословіе, чинно и не мятежно и единогласно, и гласовное пѣніе пѣти на рѣчь, часъ же девятый велѣть пѣти купно съ вечернею, а не по литургіи, ниже прежде литургіи, первое хранящимъ вамъ самимъ и всѣмъ священнымъ чинъ священства беззазорнымъ своимъ жительствомъ: зане святѣйшій Никонъ патріархъ сіе сотвори не собою, но по совѣту святѣйшихъ патріарховъ Греческихъ и всего Російскаго государства со архіереи и со всѣмъ освященнымъ соборомъ разсмотри и исправи со Греческихъ и съ древнихъ Славенскихъ книгъ. Къ сему же и нынѣ мы сошедшеся испытахомъ подробну, при благочестивѣйшемъ государѣ нашемъ царѣ и великомъ князѣ Алексѣѣ Михайловичѣ, всеа Великія и Малыя и Бѣлыя Росіи самодержцѣ, и при всемъ его царьскомъ сигклитѣ, чтуще Славенскія наши древнія рукописныя книги, изъ нихъже нѣкія и вамъ всѣмъ священникомъ соборнѣ показахомъ въ патріаршей Крестовой полатѣ, и ничтоже стропотно, или развращенно, или вѣрѣ нашей православной противно въ новопечатныхъ книгахъ и въ чинѣхъ церковныхъ обрѣтохомъ. Къ сему же досматривайте у всѣхъ просфорницъ, гдѣ кому приказано, чтобъ просфоры печатали печатію креста четвероконечнаго, якоже выше изообразися и якову печать съ собору издахомъ, по свидѣтельству великихъ церковныхъ учителей Аѳонасія Великаго, Іоанна Дамаскина и иныхъ, яко и отъ двою древу сложенный истинный есть крестъ; а прежнія бы печати у просфорницъ вамъ всѣ поотобрать и отдать ихъ всѣ на Москвѣ въ тіунскую избу, а по градомъ отдавати десятилникомъ съ росписью за своею рукою, чтобы впредь у просфорницъ тѣхъ печатей отнюдь не было.</p><p style="text-align: justify;">Такожде вамъ досматривать, чтобъ были просфоры печены изъ пшеничные чистые и бѣлые муки, самые добрые, и выкислы, и безъ притисковъ, и укусныи, и печать бы креста на просфорахъ была явственно изоображена. Да вамъ же досматривать во всѣхъ церквахъ, гдѣ кому приказано, чтобъ вино на божественную службу было чистое (безъ примѣсу), и не искислое, и не заплеснѣвѣлое, и сосуды бы на вино и укропники были почасту измовены и съ кровлями, и во олтаряхъ было бы чисто, всегда выме-тено и вымыто, чтобы не было сору на полу и на стѣнахъ пыли и паучинъ; такожде и въ церкви всегда было бы чисто, и образы мѣстныя стояли бы чинны; и мелкіе образы приходцкихъ людей потомуже стояли чинно. Да вамъ же досматривать, чтобы во всѣхъ церквахъ на престолѣхъ были одѣянія цѣлы и чисты, и столбцы престолные тверды и непоколебимы, и дая крещеніе младенцемъ были бы купели чистыи и всегда покровенныи и лежали бы въ честнѣ мѣстѣ, и воду послѣ кре-щенія лили бы въ чистое жъ мѣсто подъ церковь, чтобъ тѣ купели и вода освященная не была бы попираема отъ человѣкъ; а гдѣ будетъ тоя воды на полъ въ церкви, или гдѣ индѣ, ненарочно изліется, и то мѣсто велѣть понамарямъ, собравъ святую воду губою, или инымъ чѣмъ, мыти же простою водою начисто. Къ сему же было бы мѵро въ чистыхъ и честныхъ сосудѣхъ покровенно, и стояло бы во олтарѣ въ мѣстѣ честномъ въ великомъ бреженіи, и пономари и нерукоположенныя тому бы не касалися, но самому собою, или чрезъ иного священника, или діякона, имати святое мѵро отъ своего си архіерея; а мѵро бы имѣти всегда благовонное, а обветшалаго и отъ своего благовонія изменшагося не имѣти; а сокрывати его во олтарѣ въ землю, чтобъ никимже попираемо было; елей (Прежде слова елей на полѣ отмѣчено: масло древяное.) же такожде былъ бы въ чистомъ же сосудѣ покровенъ, и единымъ бы елеомъ дващи и трищи и многащи не дѣйствовати, но елико потреба къ дѣйству крещенія, толико бы въ то время въ малой сосудецъ и отлито, и тою малою частію елея въ крещеніи дѣйствовати, а прочее все отдѣленный елей въ купель изливати, оставшій же въ великомъ сосудѣ было бы просто; и освященный елей надъ болящими отнюдь не употребляти въ дѣйство крещенія, зане ничтоже дващи посвящается. Къ сему же брещи вамъ накрѣпко, чтобы при крещеніи мужеска пола, или женскаго, пріемникъ былъ единъ и пріемница едина жена. Того ради велѣть всѣмъ священникомъ держати во всѣхъ церквахъ записные четыри книги, и велѣтъ записывати, кто съ кѣмъ поемлется въ бракъ и кто у кого и чей пріемникъ въ крещеніи бываетъ, симъ образомъ: «книга крещенныхъ, въ лѣто Божія воплощенія, мѣсяца (пробѣлъ), дня, азъ имрекъ священникъ приходцкій церкве святаго сущія во градѣ имрекъ, или селѣ имрекъ, крестихъ младенца рожденнаго, или рожденную (Bъ подл. розденную), дня, отъ родителей законно вѣнчанныхъ, отца имрекъ, матере имрекъ, прихожанъ сея церкви , имрекъ отчества и роду сицеваго, емуже дано есть имя имрекъ; воспріемникъ бысть имрекъ сынъ имрекъ, отъ прихода или мѣста имрекъ, воспріемница имрекъ, супружница имрекъ, или дщерь имрекъ, прихода или мѣста имрекъ.» Аще младенецъ не будетъ отъ законного брака рожденный, имя поне единаго родителя, аще вѣстно будетъ, да вписано будетъ, и убо отъ всякія вины безчестія стрещися подобаетъ; аще же и единаго родителя имя извѣстно не будетъ, сице да напишется: «крестихъ младенца, егоже или еяже родителей не свѣмъ, рожденнаго или рож-денную дня» и прочая, якоже высше. Аще же повержено будетъ отроча, да написанный будетъ день въ онь же, и мѣсто идѣже, и кимъ обрѣтенно бысть, и коликихъ дни, въ правду; и аще не вѣстно будетъ о крещеніи его, да будетъ крещенъ подъ невѣдѣніемъ, сице глаголя: «аще не есть крещенъ крещается рабъ Божій имрекъ, во имя Отца аминь, и Сына аминь, и святаго Духа аминь, нынѣ и присно и во вѣки вѣковъ, аминь.» Аще отроча въ дому, нашедшая ради смертныя бѣды, крещенно будетъ, тогда сице да написано будетъ: «въ лѣто, мѣсяца дня, рожденный имрекъ, сынъ или дщи имрекъ отца и матере, законно вѣнчанныхъ» и прочая, якоже и выше, «егоже нашедшія ради смертныя бѣды крестила есть истинно имрекъ во благоговѣніи извѣстная баба имрекъ, или имрекъ сынъ имрекъ, якоже извѣсти ми отъ сица имрекъ.» Аще же живо будетъ отроча и совершаются надъ нимъ въ церкве святыя чины, кромѣ погруженія и Троичнаго имене призыванія, сіе да приписано будетъ: «того же мѣсяца, дня, къ церкви принесено бысть предреченное отроча, надъ нимже азъ имрекъ приходцкій іерей святыя чины и молитвы совершихъ, имрекъ именовахъ его, или ю.» Аще не самъ того прихода приходцкій презвитеръ, но иный священникъ крестити будетъ, да напишется имя его; аще крещенный будетъ подъ невѣдѣніемъ, сіестъ аще не есть крещенъ, и сіе такожде да напишется. Книга о супружествѣ, о вѣнчанныхъ, пишется въ соборной церкви: и вамъ бы приказывать священникомъ накрѣпко, чтобъ отроковъ безъ соборныхъ, а вдовцовъ и вдовицъ съ патріарша двора безъ памятей, отнюдь не вѣнчати; а память взявъ обыскивати накрѣпко противъ па-мятей, а не обыскавъ отнюдь не вѣнчати же. Книга живыхъ прихожанъ писати имена мужеска полу, и женска, и дѣтска, всякого возраста, и рабовъ и пришелцовъ, имена ихъ во святѣй божественнѣй службѣ и въ прочіихъ молитвахъ прочитати; такожде и преставльшихся православныхъ христіанъ, всякаго чина, богата и убога, писать и поминать по чину церковному.</p><p style="text-align: justify;">Посемъ и о семъ сказывати вамъ всѣмъ приходцкимъ священникомъ и самимъ досматривать, чтобы при погребеніи усопшихъ ходили священницы, діякони предъ гробомъ усопшаго за иконою, понеже священницы предводители, во слѣдъ же гроба ходили бы сродницы и прочій мирстіи людіе; тако бо имать святая Восточная церковь. Заказывати же вамъ накрѣпко, и самимъ сего слушати со всякимъ прилежаніемъ и смотрѣти, чтобы священноиноцы, и священницы, и прочіи иноцы и церковніи причетницы не упивалися и въ корчмы пити бы не ходили, и отъ сквернословія и срамословія и кощунства всякого удалялися; и мирскихъ бы людей поучали, якоже священная правила повелѣваютъ, но вся воскресенія по литургіи раздавъ анаѳора (Въ подл. противъ этого слова на полѣ написано: антидоръ.), иже къ церковному всякому пѣнію приходити велѣли, и въ церковь приношеніе свѣщи и ладанъ и вино приносити завѣщевали, и нищимъ милостыню за грѣхи своя подавати научали комуждо по силѣ отъ праведнаго притяжанія, а не отъ грабленія, и обиды, и проклятаго мздоиманія неправеднаго; и стояли въ церквахъ тихо и немятежно, и пѣнію бы и чтенію внимали и Господу Богу о оставленіи грѣховъ своихъ молилися отъ всея души, со умиленіемъ и воздыханіемъ и со слезами, и въ молитвахъ своихъ поклоненія во время учиненное творили со знаменіемъ на себѣ честнаго креста; во знаменіи же креста три первыя персты слагати правыя руки, палецъ глаголемый, иже вскрай его глаголемый указателный и средни, два же глаголемый мизинецъ и иже воскрай его близосредній имѣти праздный наклонены; знаменающимъ же ся треми первыми персты въ молитвѣ своей глаголати: Господи Іисусе Христе, Боже нашъ, помилуй насъ. Сія бо молитва древняя и общая церкве и вящше употребляется прочіихъ, юже здѣ положихомъ предводителнѣ паче иныхъ молитвъ, вины ради сицевы: понеже мнози невѣжди, иніи же мнящеся быти и отъ разума, жестокосердія же своего ради и упорства, въ немъже возрастъше и состарѣвшеся, не прочитающе же въ конецъ божественнаго Писанія, ни вопросити вѣдущихъ хотяще гордости своея ради, сея молитвы, еже есть: «Господи Іисусе Христе, Боже нашъ, помилуй насъ, » нетокмо сами не употребляютъ, но и другихъ содержащихъ ю укоряютъ, аки неправо содержащихъ; вмѣсто же сея молитвы вящше утвержаются имѣти сію молитву, яже есть: «Господи Іисусе Христе, Сыне Божій, помилуй насъ.» Яже въ подобное время отъ обычая нѣкихъ глаголется и сія молитва, и не обхуждаемъ ю симъ, зане предводительствуетъ сей молитвѣ предложенная отъ насъ здѣ молитва, яже есть: «Господи Іисусе Христе, Боже нашъ, помилуй насъ, » не хотяще сію утвердити, но и паче яко со-борную и общую, и нужную всему исполненію церковному, и на еретики Аріаны мечь сѣкущій.</p><p style="text-align: justify;">Къ тому же предстали бы глаголати и отрицающій ю и да заградилися уста хулящихъ на ню. Воставающу же кому отъ сна, или ложащуся спати, или какое дѣло хотящему творити, знаменатися тѣми же первыми тремя персты и глаголати: «во имя Отца и Сына и святаго Духа, аминь;» тако бо имутъ вси народи христіанстіи издревле и донынѣ неизмѣнно, подобно и отцы наши, и дѣды, и прадѣды издревле другъ отъ друга пріемлюще тако знаменовахуся, якоже и нынѣ видимъ мужей поселянъ неизмѣнно изъ древняго обычая тако знаменающихся треми первыми персты. Къ сему же научати прихожанъ, чтобы ко отцемъ духовнымъ на исповѣданіе, мужи и жены и ихъ дѣти, приходили почасту, паче же въ четыре святыя посты и по разсужденію отцевъ духовныхъ Пречистыхъ Таинъ пріятія тѣла и крове Христовы себе не лишали; аще же кто пребудетъ цѣлой годъ безъ исповѣданія, кромѣ путешествій и нужныхъ случаевъ, а случится ему смертный часъ, и такова у церкви не погребати и послѣдованія усопшихъ христіанъ надъ таковымъ не пѣти, зане таковый живъ сый удалилъ есть самъ себе божественныя церкви; вы же, духовніи отцы, добрѣ и опасно кающихся совѣсти и плоды покаянія разсмотряйте, и не мозите здравымъ суще, недостойнымъ же, неразсмотрѣнно преподаяти тѣло и кровь Христову, страха ради человѣческаго, или сана величества стыдяся, мзду нѣкую получивъ, да не вѣчно себѣ и онѣмъ геенну вѣчную исходатайствуете, кромѣ онѣхъ, иже истинно сокрушеніе сердца каются и плоды покаянія добрѣ творятъ. Къ болящимъ же, исповѣданія ради и елеосвященія и причащенія, не мозите никогда же облѣнитися, и дабы ни единъ христіанинъ, малъ и великъ, не отшелъ свѣта сего безъ покаянія и елеосвященія и причащенія тѣла и крове Христовы; веліе о семъ попеченіе имѣйте. Болныхъ же ради имѣти тѣла Христова часть (Въ подл. на полѣ, сдѣлана выноска: агнецъ.) оставленную великого четвертка, хранити же сице: первѣе имѣти сосудъ златъ, или серебрянъ внутрь позлащенъ, аще же великія ради нищеты немощно такова сосуда стяжати, поне касситеровъ, сирѣчь чистаго Аглинскаго олова, симъ образомъ: яко чаша высока сооруженъ, со кровлею, крестъ на верху имѣющи и твердо заключающійся, или нужды и скудости ради якоже ковчежецъ съ кровлею твердою благолѣпно сооруженъ, крестъ на версѣ имѣющій; всегда же таковый сосудъ на престолѣ, а не на иномъ мѣстѣ имѣти, и нерукоположенныхъ и пономарей и людиновъ простыхъ рука никакоже никогда же сего да коснется, подъ великою епитеміею; праха же ради сверху честнымъ покрываломъ покрытъ да будетъ, и Божественныя Тайны освященный изсушени добрѣ внутрь себе да имать. Изсушити же я сице: во утрошній убо день, чиста себе со-блюдъ отъ всякія скверны плоти и духа, на утрени предъ ексапсалміемъ одѣянъ во вся священныя одежди, покадивъ церковь обычно и вшедъ въ олтарь стани предъ святою трапезою, и сотворь благоговѣйное Святымъ Тайнамъ поклоненіе, покадивъ обычно крестообразно обходя святую трапезу; отдавъ же кадилницу, умый руцѣ и развивъ антимисъ положи на немъ святый дискосъ, и вземъ свя-тый кивотъ съ Божественными Тайнами положи его на край антимиса, и открывъ возми паки кадилницу и кадя возгласи: «слава святѣй и единосущнѣй и животворящей и нераздѣлнѣй Троицы» и прочая; и отдавъ кадилницу изми отъ кивота святый агнецъ, со всякимъ вниманіемъ и страхомъ, и положи его на святомъ дискосѣ на антимисѣ сущемъ, и святымъ копіемъ раздробляй его со всякимъ внимащемъ и благоговѣніемъ на дробныя части; скончаннымъ же ексапсалмомъ, аще нѣсть діякона, или иного священника, во еже ектенью предъ царьскими враты, глаголати, ты не отступи отъ мѣста, на немъже предъ святою трапезою стоиши, но точію предстани отъ раздробленія, или сушенія, и тамо благостоя глаголи ектенью всю; по окончаніи же сихъ предначатое дѣйствуй сице: по раздробленіи всего агньца положи плитяный камень, или плинѳу, при краи антимиса отъ десныя себе страны, и верху камене скудель новы (<em>въ подл. скуделновы.</em>) со угліемъ горящимъ, и поклонися благоговѣйно, возми святый дискосъ съ Божественными Тайнами раздробленными со всякимъ, вниманіемъ и возложи его верху скуделника, опасно блюди, да помалу изсушатся Божественныя Тайны, превращая святымъ копiемъ, да не како пригорятъ; егда же добрѣ согрѣется святый дискосъ, снимай его и полагай на святомъ антимисѣ, да не велми разогрѣвся испалитъ Божественныя Тайны; остудивъ же мало паки возлагай его верху скуделника, сіе же твори и многажды, дондеже добрѣ изсушатся Боже-ственныя Тайны; сухія же со всякимъ вниманіемъ вложи во святый кивотъ и покрывъ положи на своемъ мѣстѣ, и сотворивъ достодолжное поклоненіе свій паки антимисъ; лучше убо ти и безбѣдно будетъ, о іерею, аще безъ огня раздробивъ на дискосѣ сущемъ на развитомъ антимисѣ самыя Божественныя Тайны, отъ вѣтра изсушатся, но убо опасно самъ и неотходно блюди и призирай, дондеже изсушатся, да не падетъ на ня плѣснь, ниже муха, или ино что отъ животныхъ прикоснется, подъ тяжкимъ смертнымъ грѣхомъ.</p><p style="text-align: justify;">Изсушеннымъ же Божественнымъ Тайнамъ, аще будетъ кивотъ златый или сребряный во внутрь позлащенъ, безъ всякого подсланія въ немъ положени да будутъ; аще же серебрянъ внутрь не позлащенъ, или касситеровый, чистая и новая бумага писчая никогда же на ино что употребленная въ кіотѣ подслана да будетъ, и на ней Божественныя Тайны да вложатся, и часто я со всякою подобающею честію, іерей, откровенною главою, поклоненіе сотворивъ, руцѣ же измовенныи имѣя на всякъ день да дозираетъ; аще же не можно на всякъ день, поне во вторый или въ третій день конечно да дозираетъ, да не како недозиранія ради исплѣснѣютъ, или растлѣютъ, и того ради іерей, яко пренебрежитель, изверженія винѣ подлежати будетъ; аще же узрятся приотсырѣли или влажны, яко къ мокротѣ преклоньшаяся, тогда да развіется антимисъ на святомъ престолѣ и со всякимъ опасеніемъ изъяты изъ кивота Святыя Тайны да будутъ, и на святый дискосъ да вложатся, окнамъ отверзеннымъ, да просушатся. Самъ блюди, дондеже изсушитъ, да не муха или ино что таковыхъ коснется имъ; тяжко бо смертно согрѣшиши, аще отъ небреженія Божественныя Тайны суша припалиши, или каковымъ либо образомъ отъ мокроты исплѣснити и разтлитися оставиши, смертно тяжко согрѣшиши и изверженія винѣ подлегати будеши. Аще убо сицевый случай, еже не буди, когда приключится, никакоже, никого же да не дерзнеши причастити сицевыми Тайнами, но иный агнецъ по уставу нижейнаписанному ничтоже отлагая, къ служенію себе пріуготовавъ, во утрій день по ощутеніи (Въ подл. на полѣ противъ сего написано: по увѣденіи.) сего литургію божественную наченъ, изми отъ святынь и изсушивъ сохрани и симъ болныхъ и требующихъ причащай; сплѣснѣлыя же или растлѣнныя, Тайны на тойжде литургіи на жертвеницѣ со останки Божественныхъ Таинъ въ чашу всыпавъ потреби.</p><p style="text-align: justify;">Такоже вамъ заказати всѣмъ священникомъ накрѣпко, чтобы во время божественного пѣнія стражъ церковный, или кто инъ, стоялъ при дверехъ церковныхъ, чтобы нищіе въ церкви во время пѣнія по церкви не бродили милостыни просити, а стояли бы такожде въ церкви нищіи тихо, во время божественного пѣнія, или бы стояли въ паперти, а приходцкія бы люди давали милостину нищимъ въ паперти же, идя въ церковь или исходя изъ церкви; а которые нищіе во время пѣнія учнутъ по церкви бродить, и тѣмъ милостини давати не велѣть, а велѣти ихъ смиряти священникамъ за безчинство. Такоже бы велѣти имати и власы растящихъ, и ризы черныя носящихъ, и босыхъ ходящихъ, иже мнятся благоговѣйни быти, не суть же такови; якоже Шестаго вселенскаго собора 42 правило глаголетъ сице: «старецъ власы растяй, мняся пустынникъ быти, аще не острижется и не внидетъ въ монастырь, изъ града изженется;» въ толкованіи же того правила глаголетъ и толкуетъ тако: «иже гради обходяще, якоже мнящеся пустынницы, и власы главы своея обростивше и склочивше и надолзѣ пустивше, черныя ризы носяще или вретище, или нази ходяще, таковыи въ монастырь да внидутъ и власы своя остригутъ, образъ монашескій на прочая воспріимше; ащели того не хотятъ, отъ градовъ изженутся, да своему обѣщанію не ругаются и въ пустыняхъ да живутъ, отъ нихъже и имя себѣ стяжаше;» и сихъ имати и приводити на Патріаршей дворъ, а въ прочіихъ епархіяхъ по градомъ приводити на митрополіи и архіепископліи и епископліи дворы.</p><p style="text-align: justify;">Еще же вамъ брещи накрѣпко во всѣхъ приходѣхъ, которыя кому приказаны, чтобы въ домѣхъ у боляръ, или иныхъ людей, священницы крестовые были съ грамотами ставлеными патріарши области и свидѣтельствованныя, чтобъ не были которые подъ отлученіемъ, или въ запрещеніи архіерейскомъ, или подъ изверженіемъ, и чтобъ иныхъ епархій митрополичихъ и архіепископскихъ и епископскихъ безъ отпускныхъ грамотъ никакого священнодѣйствія вечерняго и утренняго, и понахидѣй, и молебновъ отнюдъ не дѣйствовати, Такоже и въ протчіихъ епархіяхъ чюжимъ ставленикомъ; зане аще не своего архіерея въ области безъ благословенія отшедъ что дѣйствуютъ, таковіи и пріемлющи ихъ и домы ихъ да не будутъ благословени, но отвержени и запрещени, по священнымъ правиломъ святыхъ Апостолъ и святыхъ Отецъ на многихъ синодѣхъ рѣченныхъ. Изъ ихъже единовидѣнія ради воспомянемъ здѣ святого Седмаго селенского синода правило десятое, глаголющее сице: «причетникъ, оставивъ свою землю и на иную страну отшедъ безъ повелѣнія своего епископа и Константина града, да не будетъ пріятъ ни въ домъ, ни въ церковь; се же творя и пребывая, да извержется.» А были бы въ домѣхъ боярскихъ, или иныхъ людей, священницы патріарши области со ставлеными грамотами; а иныхъ епархій со отпускными грамотами, и тѣ грамоты всѣ являти имъ велѣть на Патріаршѣ дворѣ; а кто гдѣ въ домъ служити наймется, и они бы имали памяти; и кому нужда какая случится въ церковь не пріити, и они имѣли въ домѣхъ своихъ священниковъ со благословеніемъ архіерейскимъ, и пѣніе бы пѣли въ домѣхъ, вечерни и утрени, чинно и единогласно, якоже въ соборной церкви поется; а безъ священника въ домѣхъ и въ церквахъ пѣнія не пѣти и не начинати; а черныхъ бы поповъ и вдовыхъ въ домѣхъ отнюдь не было, и службы церковныя никоторыя по домомъ и по мирскимъ церквамъ не служили отнюдь черныя попы и вдовыя, безъ указу и безъ паметей бы отнюдь съ сего числа въ домѣхъ никто нигдѣ не служилъ; а буде тѣ кто отнынѣ, наявся въ домѣхъ, у крестовъ учнутъ служити, и тѣмъ священникомъ быть въ смиреніи и въ пенѣ; и въ домѣхъ бы крестовые попы младенцевъ не крестили, а крестили бы по приходцкимъ церквамъ. Зане священное правило 6-го Вселенского синода 59 глаголетъ сице: «въ церквахъ сущихъ внутрь домовъ да не сотворятъ крещенія; аще же сего кто не хранитъ, аще есть причетникъ да извержется, мірскій человѣкъ да отлучится.» И о томъ вамъ взять, кому гдѣ приказано, у всѣхъ священниковъ сказки за руками, кто священниковъ имяны вдовыхъ или пришлыхъ у кого въ дому имявемъ служитъ; а будетъ который приходцкій священникъ утаитъ въ своемъ приходѣ у кого нибудь крестоваго какого попа, а послѣ вѣдомо учинится мимо его, и за то быть приходскому попу въ жестокомъ наказаньи и въ пенѣ.</p><p style="text-align: justify;">Да вамъ же архимандритомъ, и игуменомъ, и прочіимъ заповѣдаемъ соборнѣ подъ епитиміею, чтобъ черные попы и дьяконы изъ мо-настырей въ монастыри безъ вѣдѣнія своего епископа не преходили, и безъ грамотъ архіерейскихъ и въ монастыри ихъ на житіе не пріимати, и священствовати имъ безъ отпускныхъ грамотъ не велѣти; аще ли черной попъ, или дьяконъ изъ монастыря, въ немъже монастыри пострижется или въ немъже монастыри повелѣнъ съ грамотою священствовати, преидетъ во инъ монастырь, аще и своего архіерея во области, а не будетъ у него своего архіерея отпускныя въ той монастырь, въ оньже пріидетъ жити, и ему священствовати и въ церкви пѣти и чести не велѣти, отсылати таковыя въ монастырь на обѣщаніе. А мірскихъ людей, мужей и женъ, желающихъ пріяти монашескій образъ, въ домѣхъ отнюдь не постригати, постригати же таковыя въ монастырѣ со свидѣтелемъ при искушеніи многимъ временемъ во всякихъ монастырскихъ работахъ; а безъ искушенія монастырскія страдбы и въ монастырѣхъ не постригати.</p><p style="text-align: justify;">Еще вамъ хранити, еже дѣтей духовныхъ, священныхъ и монаховъ и мірскихъ, въ духовность безъ отпускныхъ памятей прежнихъ отцовъ духовныхъ на исповѣдь не пріимати, кромѣ великія нужди, и отъ причащенія мзды не имати. Да и того бы вамъ провѣдывать накрѣпко и извѣщать, чтобы священницы, и дьяконы, и прочій причетницы неподобнаго ради пріобрѣтенія двѣма церквами не владѣли, такоже и діаконскими и причетническими мѣстами не владѣли же, зане священная правила о семъ возбраняютъ; аще же недоволно ему на житейскія потребы даемая отъ церкве, художство нѣкое другое дѣлати ему повелѣваютъ и отъ того потребу пріимати. Еще же слушайте и провѣдывайте вездѣ накрѣпко, чтобъ по церквамъ и по домомъ сами священницы глаголали въ славословіи Божіи пѣснь ангельскую, и людей бы такожде научали глаголати «аллилуія» трижды, въ четвертое «слава тебѣ Боже,» по древнему обычаю Восточныя святыя церкве, якоже видимъ въ Греческихъ и нашихъ Славенскихъ древнихъ книгахъ, и сами вы видѣсте, тако писася и глаголася. А еже въ Житіи святаго Еѵфросима Псковскаго писано глаголати дважды «аллилуія,» въ третье «слава тебѣ Боже,» и о семъ не мозите прѣтися, зане тамо писано велія и несказанная хула на святую и живоначальную Троицу, еяже и писанію предати немощно: толкуя бо «аллилуія» глаголетъ воплотившагося Бога Отца, и паки глаголетъ воплотившагося Бога святаго Духа; паки бо той же списатель глаголетъ во иномъ мѣстѣ о трегубой аллилуія, яко вся церкви по всей земли законно глаголаша издревле трижды «аллилуія;» и паки ниже тамо же глаголетъ: издревле взяся троити святая аллилуія; и паки той же списатель повѣдаетъ, яко глаголющи трижды «аллилуія,» въ четвертое «слава тебѣ Боже,» просіяша многи въ чюдесѣхъ; и о семъ убо малое сіе показаніе доволное, прилежно же прочитаяй Житіе святаго Еѵфросима уразумѣетъ вся сія и болшая сихъ. Паки же возвѣщаемъ вамъ самимъ и всѣмъ священникомъ, како вамъ знаменовати обще народъ и особно когождо правовѣрнаго христіанина, по реченному: «благословеніе Господне на васъ.» Благословеніе же Господне не иноко, но сице имать быти: сложившу іерею десныя руки два перста, глаголемый палецъ указателный простертъ и великосредній (Въ подл. было близосредній, но потомъ поправлено: великосредній.) мало наклоненъ, яже знаменуетъ «Іисусъ,» и паки два перста глаголемый палецъ и близосредній наклонна другодружно совокупленна, яже знаменуетъ литеру «X», и паки присовокупленъ къ близосреднему персту малый перстъ, глаголемый мизинецъ, простертъ мало наклоненъ, иже знаме-нуетъ литеру С., и вся сія три персты знаменуютъ «Христосъ»; и симъ именемъ Господа Іисуса Христа повелѣваемъ вамъ знаменати народъ вѣрныхъ, по реченному ко Авраму о Христѣ: и въ сѣмени твоемъ возблагословятся вси языцы. Аще же кто васъ не послушаетъ хотя во единомъ чесомъ повелѣваемыхъ отъ насъ, или начнетъ прекословити, и вы на таковыхъ возвѣщайте намъ, и мы таковыхъ накажемъ духовно; аще же и духовное наказаніе наше начнутъ презирати, и мы таковымъ приложимъ и тѣлесная озлобленія. Аще же вы сами повелѣніе наше начнете презирати, и не учнете радѣти и по церквамъ дозирати, или на ослушниковъ и безчинниковъ не будете извѣщати, а кромѣ вашего извѣту гдѣ въ церквѣ которой нибуди вашего сорока обрящется какое противу сего нашего соборнаго писанія неисправленіе или нестроеніе, а хотя едино что, а намъ учинится вѣдомо: и за то тебѣ старостѣ и десятскимъ быти въ церковной казни, безъ всякія пощады. А съ сего пи-санія велѣти бы вамъ, всякія церкви священникомъ, списки списати и въ церкви держати и почасту велѣти прочитати, чтобы имъ соборное наше повелѣніе было вѣдомо; а какъ спишетъ, и въ томъ имати тебѣ у нихъ росписи за ихъ руками, а собравъ тѣ всѣ росписки отдать на Патріаршѣ дворѣ, за своею рукою. А cie подлинное наше соборное изглашеніе держати у себя до перемѣны, какъ иному кому приказано будетъ. Извѣстнаго же ради утверженія, сіе соборное наше изглашеніе подписахомъ мы архіереи своими руками, и положихомъ въ дому пресвятыя Богородицы патріархіи царствующаго града Москвы, лѣта 7174, іюлія 2 дня.</p><p>&nbsp;</p><p style="text-align: center;"><sub>(Рукопись, въ которой заключаются означенныя дѣянія, писана скорописью второй половины XVII вѣка, съ помарками и поправками, на пятидесяти семи листахъ. На заглавномъ листѣ ея новѣйшею рукою отмѣчено: Дѣянія Московскаго собора о разныхъ церковныхъ исправленіяхъ, въ 1666 году. Тамъ же выставлены нумера: вверху № 235 (зачеркнутъ) и внизу № 12. Входитъ въ составъ одного Сборника, принадлежащаго Синодальной библіотекѣ и хранящагося въ ней въ числѣ Сборниковъ не переплетенныхъ подъ № 1. Въ этомъ Сборникѣ напечатанныя здѣсь Дѣянія занимаютъ листы 6-62, а ли-стовъ 1—6 недостаетъ.)</sub></p><p>&nbsp;</p><p style="text-align: justify;">II. Вѣдомо намъ бысть, яко нѣцыи отъ архіереовъ Малороссійскихъ во едину литургію хиротонисаютъ по три и по пяти и по десяти діаконовъ и поповъ, и вящши, и то есть пребеззаконно и неправилно, зане таковаго устава нѣсть и не обрѣтается, и во святѣй Восточнѣй церкви таковый чинъ и обычай не бываетъ, и сіе преданіе не есть отъ святыхъ Отцевъ. Якоже пишетъ блаженный кѵръ Симеонъ Новый Богословъ митрополитъ Селунскій, въ книзѣ толкованія церковныхъ чиновъ, во главѣ 40, сице: единаго діакона пріяхомъ и единаго пресвѵтера и единаго епископа внутрь хиротонисати при святѣй трапезѣ; возражаяй же новосѣчетъ (Въ подл. противъ этого слова на полѣ сдѣлана выноска, подъ которою написано: новозаконствуетъ.), новосѣчаяй же не послѣдуетъ церкви, а не послѣдуяй святѣй Восточной церкви сей послѣдуетъ еретикомъ Яковитомъ и прочымъ сице творящымъ. Обаче соборнѣ нынѣ заповѣдуемъ, да никто же отъ архіерей дерзнетъ отнынѣ cie творити; аще ли кто дерзнетъ cie безчиніе и беззаконіе творити, по нынѣшней нашей патріаршей соборнѣй заповѣди да будетъ чюждъ священства и сана.</p><p style="text-align: justify;">2. Еще же слухъ намъ есть и о семъ, яко здѣ въ Росіи на божественной литургіи, во чтеніи Апостола всякій священникъ сѣдитъ на священносопрестоліи, сирѣчь на горнемъ мѣстѣ: и то пребеззаконно есть и въ прелюбодѣяніе вмѣняется, зане то архіереовъ (На полѣ прибавлено &#8212; истое.) мѣсто и сѣдалище есть и сущій престолъ и невѣста его; и нетокмо священникомъ или архимандритомъ подобаетъ сѣдѣти на горнемъ мѣстѣ, но ниже архіереомъ въ чюждихъ епархіяхъ ни въ какой церкви возможно сѣдѣти на горнемъ мѣстѣ, ниже самому патріарху, аще приключится ему путешествовати во епархіи митрополита или епископа своего, не можетъ сѣдѣти на томъ мѣстѣ; колми паче не подобаетъ священникомъ сѣдѣти, и кто cie творитъ, прелюбодѣйствуетъ и велми согрѣшаетъ. Повелѣваемъ убо и cie безчиніе да престанетъ; аще ли кто дерзнетъ отнынѣ cie вышеписанное безчиніе творити и беззаконіе, да будетъ чюждъ священства.</p><p style="text-align: justify;">3. Вѣдомо творимъ и cie, яко во святой великой церкви Константинополской и въ прочихъ патріархіяхъ Восточныхъ егда прилучится служити двумъ или тріемъ патріархомъ вкупѣ, мѣстный патріархъ, сирѣчь настоящій, не сѣдитъ на священнопрестоліи, токмо и той сѣдитъ вкупѣ съ прочіими на креслахъ по степени его, ради братскія любве и равночестія; такожде бываетъ, егда служатъ и два митрополита, или три, или и иніи архіереи. Сице чинъ держится во святой Восточной церкви.</p><p style="text-align: justify;">4. Въ божественной литургіи не причащаетъ архіерей архіереа кромѣ патріарха, ниже священникъ священника причащаетъ кромѣ архіереа, ниже архимандритъ архимандрита, зане суть равночестни; токмо митрополитъ причащаетъ своихъ епископовъ, подобнѣ и архимандритъ священниковъ во своей обители. А причащатися архіереомъ, и іереомъ, и діакономъ отъ святаго потира по трижды, якоже есть древле обычай и уставъ въ Чиновникѣ писанъ; а мірскихъ людей да причащаютъ пречистаго тѣла и крове Христовы лжицею по единощи, якоже обычай имать Восточная церковь, кромѣ болныхъ, болнымъ же подается отъ вина со лжицы дважды и трижды, дабы возмогли потребити маргариту (Въ подл. противъ этого слова, на полѣ, написано: крупицу святыхъ даровъ.) суху сущу.</p><p style="text-align: justify;">5. Еще слышахомъ, яко здѣ въ Росіи священници святыя дары въ великій входъ подъемлютъ не по чину, премѣняють бо руцѣ и емлютъ святый потиръ лѣвою рукою: и то творятъ не по уставу, зане таковый чинъ нигдѣ обрѣтается писанъ, ниже святая Восточная церковь таковый обычай имать, ниже таинства якова являетъ сіе премѣненіе рукъ, токмо суемудріе и расколъ.</p><p style="text-align: justify;">6. Еще же чесо ради діакони кропятъ святою водою народъ и въ домѣхъ, а не священници? и то безчинно есть, священникъ бо святитъ воду, ему же достоитъ и кропити, а не діакону, кромѣ нужды; діаконъ же токмо да держитъ сосудъ со святою водою, зане слуга есть.</p><p style="text-align: justify;">7. Чтобы вси архіереи приказали кійждо во своей епархіи всему народу, яко да въ воскресныя дни и въ Господьскія праздники и Богородици никто бы не работалъ никакія работы, по Божіей заповѣди и по правиломъ святыхъ Апостоловъ и святыхъ Отцевъ, и не торговали кромѣ пищи, сирѣчь всякаго брашна и питія; подобнѣ и въ Приказѣхъ судовъ не творили и иныхъ дѣлъ, кромѣ царскихъ нуждныхъ дѣлъ.</p><p style="text-align: justify;">8. Еще же приказати архіереомъ коемуждо во своей епархіи всѣмъ священникомъ накрѣпко, еже бы дѣйство святаго крещенія, молитвы и всю службу сами точію священники да глаголали и дѣйствовали, а не инъ кто, діаконъ или отъ прочихъ причетниковъ, якоже нѣцыи священници безумно творятъ, иже діакономъ и инѣмъ неправилно повелѣваютъ глаголати молитвы и вся возслѣдованія; аще же отнынѣ обрящется священникъ сице творяй, кромѣ великія нужды, да извержется.</p><p style="text-align: justify;">9. Такожде повелѣвати, чтобы не погружати въ купѣли свѣщи въ началѣ дѣйства святаго крещенія, зане сіе преданіе и чинъ не есть во святѣй Восточнѣй церкви и таинства никакого являетъ, токмо суемудріе и безчиніе, но да творятъ по чину святыя Восточныя церкве: быти окрестъ купѣли тріемъ свѣщамъ на свѣщницѣхъ возженымъ до совершенія дѣйства, зане сіе являетъ и таинство; а еже погружати свѣщи и дѣйствовати безъ возженія свѣщъ [окрестъ купѣли], не есть таинство, токмо безчиніе и безумствованіе.</p><p style="text-align: justify;">10. Еще же повелѣваемъ и заповѣдуемъ, яко въ праздникъ святыхъ Богоявленій въ дѣйство освященія водъ никтоже да погружаетъ свѣщъ во святѣй водѣ прежде погруженія честнаго креста, зане и сіе есть безчинно и не по уставу и преданію святыя Восточныя церкве; и аще кто хощетъ свѣщи или ино что отъ вещей погружати во святѣй водѣ, освященія ради, да погружаетъ по погруженіи честнаго креста [якоже обычай есть и въ нѣкоторыхъ восточныхъ странахъ]; а егда погружати будутъ, ничесоже да глаголютъ, зане погружаются свѣщи или ино что еже освятитися отъ святыхъ водъ, а не святити воды. Подобнѣ быти и августа въ 1 день во освященіи святыхъ водъ, якоже выше писася, а не инако.</p><p style="text-align: justify;">11. Вѣдомо намъ есть и сіе, яко изволеніемъ благочестивыхъ царей и великихъ князей нѣцыи отъ архимандритовъ во святую литургію дѣйствуютъ и осѣняютъ со свѣщами, якоже и архіереи. А того чина во святѣй Восточнѣй церкви нѣсть, и не прилично архимандритомъ архіерейская дѣйствовати. Обаче ради царскихъ и великихъ князей изволенія того не возбраняемъ, якоже и сребряныя злащеныя шапки подобны митрамъ, ради прошенія благочестивѣйшаго и самодержавнѣйшаго государя нашего царя и великаго князя Алексія Михайловича, всея Великія и Малыя и Бѣлыя Росіи самодержца, не возбранихомъ. Но подобаетъ и сіе съ разсужденіемъ и съ намѣреніемъ архимандритомъ дѣйствовати тако: егда прилучится въ монастырь пришествіе архіереово, или настоящаго архіереа или иныя епархіи, не служащу бо архіерею, но стоящу токмо во слушаніи святыя литургіи, аще архимандритъ служитъ, да не благословляетъ (Въ подл. противъ этого слова, на полѣ отмѣчено варіантъ: не осѣняетъ.) со свѣщами и ниже безъ свѣщъ и да не дѣйствуетъ архіерейская предъ архіереомъ, или весма да не служитъ; якоже и патріарху стоящу во церкви во слушаніи святыя литургіи, не возможно иному архіерею служити и благословляти предъ нимъ, зане по святаго апостола Павла меншій отъ болшаго благословляется безъ всякаго прекословія, а не болшій отъ меншаго.</p><p style="text-align: justify;">Проувѣдѣхомъ и cie, яко въ великую субботу на утрени егда входъ бываетъ со святою плащаницею окрестъ церкве, подобнѣ и во освященіи церкве входъ со святыми мощми около же церкве, не ходятъ по обычаю святыя Восточныя церкве направо къ востоку, но ходятъ налѣво къ западу, мудрствующе яко по солнцу подобаетъ ходити: и то несмыслено мудрствуютъ, зане несогласно есть со прочими чины церковными. Ибо егда хиротонисается діаконъ, или священникъ, или архіерей, во хиротоніи обхожденія святыя трапезы со хиротонисаемымъ бываетъ не налѣво по солнцу, но надесно противо солнца; такожде и со святымъ Евангеліемъ малый входъ и великій входъ со святыми дарами направо противо солнца, а не по солнцу; и чинъ кажденія во святомъ олтарѣ окрестъ святыя трапезы и въ церкви подобнѣ бываетъ. Чесо убо ради творятъ разнство, входъ со святою плащаницею въ великую субботу, и входъ со святыми мощми на освященіи церкве, и во святомъ крещеніи и вѣнчаніи, каковое особное таинство въ сихъ показуютъ? ей никакова, токмо суемудріе и мятежъ и расколъ; лѣпо бо есть во святѣй церкви согласію быти нежели расколу. Подобаетъ убо, якоже есть чинъ входа со святымъ Евангеліемъ и со святыми дарами и во хиротоніи діаконства и іерейства и архіерейства, такожде и входу со святою плащаницею и во освященіи церкве со святыми мощми и во святомъ крещеніи и вѣнчаніи быти, да престанетъ суемудреныхъ и расколниковъ безчинное преданіе и да будетъ согласіе со святою Восточною церковію и съ самыми прочими церковными чины вышеписанными.</p><h4 style="text-align: center;"><strong>О Амвонѣ</strong></h4><p style="text-align: justify;">13. Потребно и прилично есть быти въ церкви амвону, зане то и таинство имѣетъ и древнее преданіе есть: обаче не понуждаемъ всѣхъ о томъ, но идѣже въ которой церкви устроены суть амвоны, и имъ быти невозбранно; и паки аще кто и впредь произволитъ строити амвонъ въ церкви, и тому не возбраняемъ, но и соизволяемъ устрояти невозбранно.</p><p style="text-align: justify;">14. Достойно есть и сіе въ забвеніе не оставити, но приложити на писаніе ради вѣчнаго утвержденія и памяти, яко повелѣхомъ и благословихомъ всѣхъ Великоросійскаго государства архіереовъ и архимандритовъ и прочихъ властей, священномонаховъ и монаховъ, носити камилаѵхи (Въ подл. противъ этого слова на полѣ сдѣлана выноска, подъ которою поставлено: клобуки.), во образъ якоже носимъ вселенскія патріархи и вси православніи архіерей и архимандриты, игумены и прочіи монахи святыя Восточныя церкве, яко бы во святѣй православнѣй церкви было единомысліе и согласіе во всемъ, якоже во священнодѣйствіи и во священныхъ ризахъ и во прочихъ церковныхъ чинѣхъ, такожде быти согласно и во всякихъ одѣяніяхъ, иже носимъ. Обаче архіепископа и епископа, архимандрита и прочіи власти, священномонахи и монахи да носятъ черныя клобуки; а митрополитомъ снисхожденіемъ изволихомъ носити имъ и бѣлыя клобуки, ради нѣкотораго древняго обычая Великороссійскаго государства [аще тѣ извѣты иже глаголютъ о бѣломъ клобукѣ и не суть правы], обаче же повелѣхомъ имъ бѣлыя клобуки носити во образъ Греческаго чина, якоже носятъ вси Гречестіи и прочіи православніи архіереи, да будетъ миръ и тишина и единомысліе во святѣй православнѣй церкви, яко да прославится Богъ въ человѣцѣхъ во святѣй церкви на земли, якоже и во святыхъ безплотныхъ ангелѣхъ на небеси. Благословихомъ (На полѣ поправлено: благословляемъ.) убо яко всякому освященнаго чина и монахомъ одѣяніе носити, якоже носятъ вси освященнаго чина и монахи святыя Восточныя церкве, обаче не принуждаемъ, но подражателей ея благословляемъ; аще же кто непокоренъ есть и не хощетъ такова одѣянія носити, повелѣваемъ, да не укоряетъ носящихъ; аще ли же кто станетъ (На полѣ противъ сего слова отмѣчено: будетъ.) укоряти носящихъ Греческія одежды, тако-вый аще будетъ отъ освященнаго чина да извержется, аще же отъ мірскаго да будетъ отлученъ (На полѣ: да отлучится.).</p><p style="text-align: justify;">16. Должно есть и о сей душеполезной вещи воспомянути, дабы вси архіереи кійждо во своей епархіи и всякій священникъ въ своемъ приходѣ поучали весь, народъ, чтобы давленины не яли, якоже повелѣваютъ святіи Апостоли, и всякого скота употребляемаго во снѣдь прежде закланія, во главу обухомъ да не ударяли, но токмо ножемъ закалали, яко да не будутъ преступницы Божія заповѣди, яже повелѣваетъ: да не снѣсте мяса въ крови души его.</p><p style="text-align: justify;">17. Подобнѣ же поучати, яко дабы людіе не купалися наги безъ всякого стыда предъ народомъ, мужескимъ и женскимъ поломъ, зане cie православнымъ христіаномъ неприлично творити и есть противно естественному закону; ибо и многія невѣрныя языки сего безстудства нетокмо творятъ, но и творящымъ cie посмѣеваются. Въ древнихъ бо временѣхъ первозданный человѣкъ Адамъ и жена его Ева видѣша себе по преступленіи наги, само естество научи ихъ стыдѣнія ради покрытися листвіемъ смоковнымъ; Ной обнажися въ піянствѣ и зане сынъ его Хамъ смотри обнаженія отча, проклятіе наслѣдова, а другая два сына Симъ и Аѳетъ не хотяста зрѣти обнаженія отча, но вспять зря ходиста покрыша обнаженіе отчее, и за то благословеніе наслѣдоваста. Аще въ древняя времена прежде закона и благодати сице бысть, колми паче нынѣ православнымъ христіаномъ подобаетъ со всякимъ опаствомъ пребывати.</p><p style="text-align: justify;">18. Еще же и зерцаломъ во церкви во святомъ олтарѣ не подобаетъ быти и смотритися въ нихъ священникомъ, и діакономъ, и прочимъ причетникомъ церковнымъ, ниже чесати главы и брады въ церкви и во святомъ олтарѣ подобаетъ, зѣло бо безчинно есть и пренебрежно, въ келліахъ бо подобаетъ чесати и углаждати главу и браду, а не въ церкви, ниже во олтарѣ; якоже сами мы видѣхомъ очима нашима нѣкоторыхъ таковое безчиніе во святѣй церкви творящихъ, зерцало бо священникомъ и монахомъ ниже въ келліи подобаетъ имѣти, колми (На полѣ: множае.) паче въ церкви. Повелѣваемъ убо отнынѣ да и cie безчиніе престанетъ.</p><p style="text-align: justify;">19. Проувѣдѣхомъ же и cie, яко егда бываетъ бракъ, сирѣчь таинство супружества, и грядущымъ жениху и невѣстѣ ко церкви и хотящымъ вѣнчатися, мнози безумніи и безчинніи пренебрегающій сію святую тайну козлогласуютъ нелѣпыми и безстудными словесы, невѣжствомъ своимъ. Сего ради повелѣваемъ всѣмъ священникомъ поучати сихъ безчинниковъ, да престанутъ отъ безумія и безчинія сего; и аще кто отнынѣ не престанетъ отъ сего безчинства гнуснаго, да будетъ отлу-ченъ и да накажется и градскимъ закономъ, яко безчинникъ.</p><p style="text-align: justify;">20. Еще же и священникомъ нелѣпо есть ѣздити по улицамъ [верхомъ] на коняхъ со епитрахиліею и со крестомъ, въ таковое время и никогда; егда бо носитъ іерей епитрахилій и крестъ, подобаетъ ему ходити пѣшу, подобнѣ и прочіи иже будутъ за нимъ [со крестомъ бо обычай есть предходити на погребанiе умершихъ, а не предъ бракомъ] Повелѣваемъ убо ѣздити священнику по обычаю, но просто, безъ епитрахиліи и безъ креста [предъ бракомъ].</p><p style="text-align: justify;">21. Повелѣваемъ [еще] и писаніе, еже писано есть изх Рима ко Генадію Новогородскому архіепископу отъ Димитріа Толмача [о бѣломъ клобукѣ] и о прочихъ, да никтоже писанію сему вѣру иметъ, зане лживо и неправо есть, якоже яснѣйше возобличатся прочая его блядословія во иномъ писаніи. Обаче мы благословихомъ всѣхъ митрополитовъ Великороссійскаго государства, да носятъ бѣлыя клобуки по Греческому образу, ради древняго обычая, а не ради лживаго писанія Димитріа Толмача, еже писа отъ вѣтра главы своея.</p><p style="text-align: justify;">22. Еще же и писаніе, еже есть сложено отъ нѣкоторого расколника и скрытаго еретика Арменскія ереси и напечатася невѣжествомъ и неразсудно въ книзѣ Псалтирѣ со возслѣдованіемъ и во иныхъ; [сирѣчь] о сложеніи перстовъ, яко знаменатися повелѣваетъ по обычаю еже (На полѣ противъ сего слова прибавлено: како) еретики Армени знаменуются крестомъ, не пріимати cie и никто же отнынѣ сему писанію да вѣруетъ, ниже да держитъ, но искоренити повелѣваемъ отъ таковыхъ печатныхъ и писменыхъ книгъ.</p><p style="text-align: justify;">23. Повелѣніе же и клятву, юже неразсудно положи Никонъ бывшій патріархъ о дѣйствѣ освященныя воды на святыхъ Богоявленій, еже дѣйствовати единощи [точію въ навечеріи], разрѣшаемъ и раздрушаемъ и въ ничтоже вмѣняемъ (На полѣ варіантъ: полагаемъ.). Повелѣваемъ же и благословляемъ творити, по древнему обычаю святыя Восточныя церкве и по преданію святыхъ и богоносныхъ Отецъ, въ навечеріи дѣйствовати освященіе святыхъ водъ въ церквахъ и по утри на рѣкѣ, якоже повелѣваютъ и вси церковныя уставы, тѣ же молитвы глаголати и дѣйство творити.</p><p style="text-align: justify;">24. Книга Служебникъ, якоже прежде исправися и печатася, и нынѣ при насъ прилежно свидѣтельствовася отъ всего освященнаго собора и печатася въ лѣто 7176, такожде и впредь да печатаютъ и никтоже да дерзнетъ отнынѣ во священнодѣйствіи приложити что или отъяти, или измѣнити, аще и ангелъ [по насъ] будетъ глаголати что ино, да не имете вѣры ему.</p><p style="text-align: justify;">25. Книга Скрижаль, яже вново преведеся съ Греческихъ книгъ при Никонѣ бывшемъ патріархѣ и печатася, да имате ю въ велицѣй чести, ради многихъ богословскихъ разумовъ и тайнъ церковныхъ, яже имать и содержитъ въ себѣ. Обаче не всякому человѣку прилично есть такую (Тамъ же: сицевую.) богословную книгу прочитати, токмо искуснымъ таинственникомъ и ученымъ и разумнѣйшымъ подобаетъ такую книгу имѣти и прочитати; невѣжди же аще будутъ прочитати, то неискуствомъ и неученіемъ разумъ свой токмо будутъ потопляти и постраждутъ, якоже пострада и Никита попъ, Лазарь, Аввакумъ и прочій невѣжди.</p><p style="text-align: justify;">26. Епистоліа, яже писана отъ нашего брата святѣйшаго кѵръ Паисіа архіепископа Константинопольскаго Новаго Рима и вселенскаго патріарха, о нѣкоторыхъ церковныхъ вещехъ по вопросамъ отвѣты, якоже отъ нашего брата святѣйшаго Паисіа патріарха и отъ того освященнаго собора написано есть, тако и мы согласно повелѣваемъ и утверждаемъ.</p><p style="text-align: justify;">27. Потребно есть всѣмъ вѣдати и о семъ, яко книга Жезлъ правленія, яже нынѣ сложися и напечатася въ возобличеніе на Никиты попа и Лазаря писаніе, еже на книгу Скрижаль и на прочія съ своими суемудреники написаша во обличеніе, и за то ихъ ложное писаніе и неправедное обличеніе и смущеніе предахомъ ихъ проклятію и анаѳемѣ, якоже въ книгѣ Жезлѣ видится; обаче потомъ Никита попъ образумися и покаяся и принесе чистое покаяніе предъ нами и предъ всѣмъ освященнымъ соборомъ, и тѣмъ получи онъ Никита попъ прощеніе и разрѣшеніе отъ того отлученія и клятвы и проклятія, и сочетася во общеніе паки ко благочестивымъ и православнымъ Христіаномъ; а та клятва и проклятіе, еже писано есть въ книзѣ Жезлъ, возводится нынѣ точію на Аввакума бывшаго протопопа, и на Лазаря попа, и Никифора, и Епифанца чернца Соловецкаго, и Ѳедора діакона, и на прочихъ ихъ единомыслениковъ и единомудрениковъ и совѣтниковъ ихъ, дондеже пребудутъ во упрямствѣ и непокореніи.</p><p style="text-align: justify;">28. О святомъ Сѵмволѣ, и трегубой аллилуіа, о сложеніи перстовъ сирѣчь о знаменіи честнаго креста, и о Іисусовѣ молитвѣ повелѣніе писано въ нашемъ соборномъ свитцѣ; а пространнѣйшее толкованіе о сихъ есть въ другомъ нашемъ свитцѣ, еже есть въ толкованіи, и въ книзѣ Жезлъ Правленія напечатано во главѣ 20, и 26, и 28, и 29, и 30.</p><p style="text-align: justify;">29. Повелѣваемъ еще къ сему, яко да всякій священникъ дѣтей своихъ научаетъ грамотѣ и страху Божію и всякому церковному благочинію, со всякимъ прилежаніемъ, яко да будутъ достойни въ воспріятіе священства и наслѣдницы по нихъ церкви и церковному мѣсту; а не оставляти имъ дѣтей своихъ наслѣдниковъ мамонѣ, а церковь Христову корчемствовати, и во священство поставлятися селскимъ невѣждамъ [иже иніи ниже скоты пасти умѣютъ, колми паче людей]; тѣмъ убо бываютъ въ церкви Божіи мятежы и расколы.</p><p style="text-align: justify;">30. Святыя церкви священникомъ корчемствовати и продавати нелѣпо есть, зане Христосъ Спаситель нашъ искупи святую церковь пречистою своею кровію и свободи ю. Совѣтуемъ убо нынѣ вамъ всѣмъ прихожаномъ коеяждо церкве, православнымъ Христіаномъ, живущымъ здѣ въ царствующемъ велицѣмъ градѣ Москвѣ и прочымъ, и благословляемъ васъ, да искупите святыя церкви продаваемыя и церковныя мѣста, развѣ домовнаго ихъ строенія храминъ, да будутъ свободны и подъ единою главою и властію, еже есть Христосъ и крайній пастырь вашъ, нашъ братъ, святѣйшій Московскій патріархъ и всея Росіи; а продавати церкви Христовы и церковныя мѣста, яко отчины, зѣло неправилно есть и беззаконно.</p><p style="text-align: justify;">31. Въпослѣдне повелѣваемъ съ великимъ запрещеніемъ всѣмъ православнымъ, иже во освященномъ и во монашескомъ чину, такожде и всѣмъ сановитымъ и прочымъ мирскимъ людемъ, болшымъ и малымъ, мужемъ и женамъ, яко во святѣй церквѣ во время службы Божіи въ вечернѣ и на утренѣ, а наипаче же въ святую литургію, стояти съ молчаніемъ и со страхомъ Божіимъ и со умиленіемъ и сокрушеннымъ сердцемъ о своемъ спасеніи Бога молити въ тайнѣ, а не бесѣдовати о суетномъ попеченіи; зане во святую литургію Спаситель нашъ Господь Іисусъ Христосъ тайно закалается о нашемъ спасеніи; а намъ (Въ подл. на полѣ измѣнено: вамъ.) бесѣдовати о суетныхъ и привременныхъ попеченіяхъ зѣло пребеззаконно есть, и вмѣсто оставленіа грѣховъ и спасенія осужденіе пріимемъ (Тамъ же варіантъ: пріимете.).</p><p style="text-align: justify;">32. Еще же и поклоны въ церкви подобаетъ творити чиномъ въ началѣ вхожденія, якоже обычай, таже благоговѣйно стояти и безмятежно; егда бо удобное время есть и уставъ еже поклоны творити, тогда поклонятися всѣмъ вкупѣ, согласію бо быти во святѣй церкви лѣпо есть, нежели разгласію и мятежемъ; тако бо повелѣваютъ богоносніи Отцы и церковныя уставы. Подобнѣ и во всю Пятдесятницу, и во всякую недѣлю, и Господскія праздники колѣнопоклоненіе не по-добаетъ творити, якоже повелѣваютъ правила святыхъ Апостолъ.</p><h4 style="text-align: center;"><strong>О погребеніи умершаго человѣка.</strong></h4><p style="text-align: justify;">33. Егда провождаютъ умершаго изъ дому къ церкви погребсти его, архіерею и священникомъ предъ умершымъ ходити благочинно подобаетъ, якоже во святѣй Восточнѣй церкви обычай издревле содержится, а прочіи людіе и жены за умершымъ такожде благочинно да ходятъ, а не вси вкупѣ за умершымъ смѣшени; то бо безчиніе есть, зане не умершій водитъ священниковъ къ церкви, но священницы водятъ умершаго, [еще же и крестъ великій носити (Въ подл. на полѣ, противъ сего слова, написано: подъимати.) предъ умершымъ лѣпо есть, якоже во всѣхъ христіанскихъ странахъ обычай содержится].</p><p style="text-align: justify;">Обаче священницы по два, два, да предходятъ чиномъ, таже игумени и архимандрит, потомъ архіереи [аще есть] близъ умершаго, окрестъ же умершаго діакони съ кадилницы, таже и мірскія люди и жены.</p><h4 style="text-align: center;"><strong>О панихидѣ.</strong></h4><p style="text-align: justify;">34. Егда совершается помяновеніе о усопшихъ, третины, девятины, сорочины, годины, или во ино время восхощетъ кто поминати родители своя, по вечерни бываетъ панихида, служба вся якоже и на погребеніи, кромѣ стихиръ, блаженны, апостола и евангеліа, и цѣлованія, въ концѣ же службы или по отпустѣ ходятъ и на гробъ, поюще: «со духи праведныхъ» и прочая, діаконъ ектенію: «помилуй насъ Боже» и прочая, священникъ молитву: «Боже духовъ», возгласъ: «яко ты еси воскресеніе», и отпустъ по обычаю за упокой. Наутріе совершается святая литургіа о усопшихъ, и во святѣй литургіи чтется апостолъ и евангеліе дне и усопшаго, святому же на литургіи не чтется ни апостолъ, ни евангеліе того ради, отъ панихиды въ вечеръ остав-ляется апостолъ и евангеліе, яко да чтется во святѣй литургіи. По заамвоннѣй же молитвѣ абіе поютъ: «со духи праведныхъ», и прочая; таже діаконъ кадя надъ кутіею глаголетъ ектенію: «помилуй насъ Боже», и прочая, священникъ молитву: «Боже духовъ», и по возгласѣ: «яко ты еси воскресеніе», и абіе «буди имя Господне», якоже и въ Слу-жебникѣ напечатано есть на листѣ 440.</p><p style="text-align: justify;">По отпустѣ же святыя литургіи ходятъ и на гробъ паки, аще тамо близъ есть, и таяжде поютъ и глаголютъ яко и по заамвоннѣй молитвѣ, и отпустъ за упокой; аще же гробъ есть въ церкви, якоже царей и великихъ князей бываетъ, абіе по заамвоннѣй молитвѣ идутъ съ кутіею на гробъ, поюще «со духи праведныхъ» и прочая, и глаголютъ ектенію и молитву «Боже духовъ» и прочая, яко предречеся.</p><p style="text-align: justify;">35. Проувѣдѣхомъ и сіе, яко въ монастырѣхъ и въ приходскихъ церквахъ во святую литургію, по нѣкоторому неправому преданію, или самочинному обычаю, погашаютъ убо свѣщы по преношеніи святыхъ даровъ, сирѣчь по Херувимской пѣсни, иніи же по «достойнѣ»: и то преданіе несмыслено есть, зане по Херувимской пѣсни идутъ святыя дары къ совершенію, тогда бо по пренесеніи святыхъ даровъ вящше честь подобаетъ показати и свѣщъ не погашати, но еще и болши возжигати; по «достойнѣ» убо святыя дары совершенны суть, и сего ради по «достойнѣ» нелѣпо есть свѣщъ погашати; погашаются же свѣщы въ концѣ святыя литургіи, по заамвоннѣй молитвѣ.</p><p style="text-align: justify;">36. Пріиде и то во слухъ вашъ, отчасти же и самѣмъ видѣти приключися, яко вообычаися здѣ неблаголѣпно, еже прихожаномъ иконы своя домашнія во церкви приносити и всякаго чина кромѣ идѣже кто хощетъ поставляти, не согласився и со священникомъ, чесо ради свары и прѣнія, паче же и вражды обыкоша бывати; кътому яко свѣщы всякъ предъ своею иконою поставляетъ, не брегомымъ сущымъ мѣстнымъ иконамъ олтарнымъ, и всякъ своей иконѣ моляся на различныя страны покланяется, и тако веліе во церкви смятеніе и неблагочиніе бываетъ; симъ же извѣтомъ неискусніи людіе своя си иконы боги [своя] именуютъ, чесо ради явствуются не знати единства Божія, паче же многобожіе непщевати; еще же овогда тыя святыя иконы въ церковь приносятъ, овогда же износятъ, наипаче во свѣтлыя дни Воскресенія Христова, обнажающе храмъ Божій красоты его, еже все есть нелѣпо.</p><p style="text-align: justify;">Тѣмъже судихомъ отселѣ синеву безчинію не быти: аще бо кто хощетъ икону поставити во церкви, да отдастъ ю вовсе церкви, не именуя ея своею, ниже износя отнюдъ никудѣ, священникъ же благочинно да поставитъ ю; и свѣщи первіе мѣстнымъ олтарнымъ иконамъ да представляются, потомъ же прочымъ, поклонъ чинно да творится ко олтарю обращшися.</p><p style="text-align: justify;">Доздѣ нынѣ напечатася быти во книзѣ Служебникѣ; а прочая вся правила и повелѣнiя святѣйшихъ патріарховъ и освященнаго собора будутъ потомъ вкупѣ во единой книзѣ особно напечатана.</p><p style="text-align: justify;">Благодать, миръ и милость Господа вашего Іисуса Христа, молитвы же и благословеніе нашего умѣренія да будетъ на покаряющыяся святѣй Восточнѣй и апостолстѣй церкви и на послушающыя насъ, нынѣ и присно и во вѣки вѣковъ, аминь.</p><p style="text-align: center;"><em>Паисій, милостію Божіею папа и патріархъ великаго града Александріи и судія вселенныя.</em><br /> <em>Макарій, милостію Божіею патріархъ Божія града великія Антіохіи и всего востока.</em><br /> <em>Іоасафъ, милостію Божіею патріархъ Московскій и всея Росіи.</em><br /> <em>Смиренный Питиримъ, митрополитъ Великаго Новаграда и Великихъ Лукъ.</em><br /> <em>Смиренный Лаврентій, митрополитъ Казанскій и Свіяжскій.</em><br /> <em>Смиренный Iосиф, митрополитъ Астраханскій и Терскій.</em><br /> <em>Смиренный Іона, митрополитъ Ростовскій и Ярославскій.</em><br /> <em>Смиренный Павелъ, митрополитъ Сарскій и Подонскій.</em><br /> <em>Смиренный Газскій митрополитъ Паисій.</em><br /> <em>Смиренный Ѳеодосій, митрополитъ Бѣлогородскій и Обоянскій.</em><br /> <em>Смиренный Симонъ, архіепископъ Вологодскій.</em><br /> <em>Смиренный Никейскій митрополитъ Григорій.</em><br /> <em>Смиренный митрополитъ Амасійскій Косма.</em><br /> <em>Иконійскій митрополитъ Аѳанасій.</em><br /> <em>Трапезунскій митрополитъ Филоѳей.</em><br /> <em>Смиренный митрополитъ Варнійскій Даніилъ.</em><br /> <em>Смиренный митрополитъ Грузинскій Епифаній.</em><br /> <em>Смиренный митрополитъ Хійскій Ѳеофанъ.</em><br /> <em>Синайскія горы архіепископъ Ананіа.</em><br /> <em>Смиренный Филаретъ архіепископъ Смоленскій.</em><br /> <em>Смиренный Стефанъ архіепископъ Суждалскій.</em><br /> <em>Смиренный Иларіонъ архіепископъ Рязанскій.</em><br /> <em>Смиренный Іоасафъ архіепископъ Тверскій. Смиренный Арсеній архіепископъ Псковскій.</em><br /> <em>Смиренный архіепископъ Погоянійскій Манасій.</em><br /> <em>Смиренный Мисаилъ епископъ Коломенскій.</em><br /> <em>Смиренный Лазарь Барановичь, епископъ Черниговскій и Новогородскій.</em><br /> <em>Смиренный Александръ епископъ Вятскій.</em><br /> <em>Смиренный Меѳодій, епископъ Мстиславскій и Оршанскій.</em><br /> <em>Смиренный Іоакимъ Діаковичь, епископъ Сербославоніи.</em><br /> <em>Александрійскіа великія церкве архимандритъ Матѳей.</em><br /> <em>Троецкого Сергіева монастыря архимандритъ Ѳеодосій.</em><br /> <em>Владимірского Божественного монастыря архимандритъ Филаретъ.</em><br /> <em>Чюдова монастыря архимандритъ Іоакимъ.</em><br /> <em>Спаса Новаго монастыря архимандритъ Iосифъ.</em><br /> <em>Симонова монастыря архимандритъ Варсонофiй.</em><br /> <em>Юріева монастыря архимандритъ Парѳеній.</em><br /> <em>Свіяжскаго Богородицына монастыря архимандритъ. Іосифъ.</em><br /> <em>Изъ Казани Преображенского монастыря архимандритъ Мисаилъ.</em><br /> <em>Изъ Звенигорода Савина монастыря архимандритъ Варнава.</em><br /> <em>Съ Костромы Ипатцкаго монастыря архимандритъ Кѵріалъ (Въ подл, ошибк, вмѣсто Кѵриллъ.).</em><br /> <em>Изъ Нижняго Новагорода Печерскаго монастыря архимандритъ Іосифъ.</em><br /> <em>Изъ Великаго Новаграда Ѳутыня монастыря архимандритъ Іосифъ.</em><br /> <em>Съ Бѣлаезера Кѵриллова монастыря архимандритъ Моѵсій.</em><br /> <em>Изъ Переславля Залѣского Горицкой архимандритъ Cepгiй.</em><br /> <em>Изъ Можайска Лужецкаго монастыря архимандритъ Iосиф.</em><br /> <em>Изъ Ростова Богоявленского монастыря архимандритъ Діонѵсій.</em><br /> <em>Андроникова монастыря архимандритъ Пафнутій.</em><br /> <em>Богоявленского монастыря изъ за Торга архимандритъ Герасимъ.</em><br /> <em>Знаменскаго монастыря что на государевѣ Старомъ дворѣ игуменъ Арсеній.</em><br /> <em>Изъ Ярославля Спасова монастыря архимандритъ Сергій.</em><br /> <em>Изъ Боровска Пафнутіева монастыря игуменъ Парѳеній.</em><br /> <em>Изъ Суждаля Спасова монастыря архимандритъ Павелъ.</em><br /> <em>Соловецкого монастыря архимандритъ Варѳоломей.</em><br /> <em>Александрійскія великія церкве протосѵггелъ Венедиктъ.</em><br /> <em>Александрійскій игуменъ святаго Саввы Леонтій.</em><br /> <em>Святыя Горы Аѳонскіа Иверского монастыря архимандритъ Діонѵсій.</em><br /> <em>Воздвиженского монастыря игуменъ Тѵхонъ.</em><br /> <em>Новинского монастыря игуменъ Моѵсей.</em><br /> <em>Златоустовского монастыря игуменъ Ермогенъ.</em><br /> <em>Грузинскія страны архимандритъ Пахомій.</em><br /> <em>Соломенъ архимандритъ Болгаринъ.</em><br /> <em>Икономъ апостолскаго престола великія церкве Антіохійскія Іоаннъ Іереѵсъ.</em><br /> <em>Великаго собора Успенія пресвятыя Богородицы протопопъ Михаилъ.</em><br /> <em>Благовѣщенскаго собора протопопъ Андрей.</em><br /> <em>Архистратига Михаила собора протопопъ Кодратъ.</em><br /> <em>Спаской что на Дворцѣ протопопъ Онисимъ.</em><br /> <em>Срѣтенской протопопъ Андрей.</em><br /> <em>Рожества Богородицы протопопъ Ѳеодоръ.</em><br /> <em>Вознесенскій протопопъ Макарій.</em><br /> <em>Казанскій протопопъ Димитрій.</em><br /> <em>Спаской что у государя на Сѣняхъ протопопъ Александръ.</em><br /> <em>Николской протопопъ Климентъ.</em><br /> <em>Покровскій что на рву протопопъ Максимъ.</em><br /> <em>Черниговского собора протопопъ Іаковъ.</em><br /> <em>Князь Александра Невскаго протопопъ Паѵлъ.</em></p><p>&nbsp;</p><p style="text-align: justify;"><em><sup>Напечатано въ Прибавленіи къ рукописному Сборнику хранящемуся въ Синодальной библіотекѣ подъ № 386, а по прежней нумераціи подъ № 269, въ 4-ку, XVII в. Въ означенномъ Прибавленіи это Дѣяніе занимаетъ л. об. 270 — 280. Въ заглавіи его киноварью означено: Отъ правилъ и повелѣній (яже предложиша на освященномъ соборѣ блаженнѣйшій и всесвятѣйшій кѵръ Паисій, папа и патріархъ великаго града Александріи и судія вселеннѣй, и блаженнѣйшій и всесвятѣйшій кѵръ Макарій, патріархъ Божія града великія Антіохіи и всего востока) о исправленіи нѣкоторыхъ церковныхъ нуждныхъ вещей. По нумераціи Славянскими буквами, напечатанной вверху листовъ Прибавленія, помѣщенное здѣсь Дѣя-ніе занимаетъ л. об. 7—17.</sup></em></p><p>&nbsp;</p></div></article> <script>if( /Android|webOS|iPhone|iPad|iPod|BlackBerry|IEMobile|Opera Mini/i.test(navigator.userAgent) ) {
$("#mbar").css("height","45px");
//$(".inputcontent-layout .inputsidebar1").css("display","none");
}</script> </div><div class="inputlayout-cell inputsidebar2"><div  id="search-4" class="inputblock widget widget_search  clearfix"><div class="inputblockheader"><div class="t">Поиск</div></div><div class="inputblockcontent"><div class="ya-site-form ya-site-form_inited_no" onclick="return {'action':'http://dishupravoslaviem.ru/poisk/','arrow':false,'bg':'transparent','fontsize':12,'fg':'#000000','language':'ru','logo':'rb','publicname':'Поиск по dishupravoslaviem.ru','suggest':true,'target':'_self','tld':'ru','type':2,'usebigdictionary':true,'searchid':2316165,'input_fg':'#000000','input_bg':'#ddecef','input_fontStyle':'normal','input_fontWeight':'normal','input_placeholder':'','input_placeholderColor':'#000000','input_borderColor':'#81a8af'}"><form action="https://yandex.ru/search/site/" method="get" target="_self" accept-charset="utf-8"><input type="hidden" name="searchid" value="2316165"/><input type="hidden" name="l10n" value="ru"/><input type="hidden" name="reqenc" value=""/><input type="search" name="text" value=""/><input type="submit" value="Найти"/></form></div><script type="text/javascript">(function(w,d,c){var s=d.createElement('script'),h=d.getElementsByTagName('script')[0],e=d.documentElement;if((' '+e.className+' ').indexOf(' ya-page_js_yes ')===-1){e.className+=' ya-page_js_yes';}s.type='text/javascript';s.async=true;s.charset='utf-8';s.src=(d.location.protocol==='https:'?'https:':'http:')+'//site.yandex.net/v2.0/js/all.js';h.parentNode.insertBefore(s,h);(w[c]||(w[c]=[])).push(function(){Ya.Site.Form.init()})})(window,document,'yandex_site_callbacks');</script> </div></div><div  id="categories-2" class="inputblock widget widget_categories  clearfix"><div class="inputblockheader"><div class="t">Рубрики</div></div><div class="inputblockcontent"><ul><li class="cat-item cat-item-175"><a href="http://dishupravoslaviem.ru/topics/abort/" >Аборт</a> (9)</li><li class="cat-item cat-item-215"><a href="http://dishupravoslaviem.ru/topics/azy-pravoslaviya/" >Азы Православия</a> (147)</li><li class="cat-item cat-item-195"><a href="http://dishupravoslaviem.ru/topics/apologetika/" >Апологетика</a> (22)</li><li class="cat-item cat-item-179"><a href="http://dishupravoslaviem.ru/topics/asketika/" >Аскетика</a> (35)</li><li class="cat-item cat-item-8"><a href="http://dishupravoslaviem.ru/topics/%d0%b0%d1%83%d0%b4%d0%b8%d0%be/" >Аудио</a> (3)</li><li class="cat-item cat-item-10"><a href="http://dishupravoslaviem.ru/topics/biblioteka/" >Библиотека</a> (55)</li><li class="cat-item cat-item-106"><a href="http://dishupravoslaviem.ru/topics/borba-so-strastmi/" >Борьба со страстями</a> (45)</li><li class="cat-item cat-item-7"><a href="http://dishupravoslaviem.ru/topics/%d0%b2%d0%b8%d0%b4%d0%b5%d0%be/" >Видео</a> (60)</li><li class="cat-item cat-item-107"><a href="http://dishupravoslaviem.ru/topics/voprosy-o-bogosluzhenii/" >Вопросы о Богослужении</a> (63)</li><li class="cat-item cat-item-108"><a href="http://dishupravoslaviem.ru/topics/voprosy-o-duxovnoj-zhizni/" >Вопросы о духовной жизни</a> (198)</li><li class="cat-item cat-item-124"><a href="http://dishupravoslaviem.ru/topics/interesnoe/" >Интересное</a> (194)</li><li class="cat-item cat-item-1192"><a href="http://dishupravoslaviem.ru/topics/kanony-i-pravila/" >Каноны и правила</a> (1)</li><li class="cat-item cat-item-128"><a href="http://dishupravoslaviem.ru/topics/kolonka-anatoliya-badanova/" >Колонка Анатолия Баданова</a> (25)</li><li class="cat-item cat-item-319"><a href="http://dishupravoslaviem.ru/topics/kolonka-anny-litovskoj/" >Колонка Анны Литовской</a> (4)</li><li class="cat-item cat-item-1017"><a href="http://dishupravoslaviem.ru/topics/kolonka-praslovoj-iriny/" >Колонка Прасловой Ирины</a> (5)</li><li class="cat-item cat-item-16"><a href="http://dishupravoslaviem.ru/topics/missioneru/" >Миссионеру</a> (52)</li><li class="cat-item cat-item-14"><a href="http://dishupravoslaviem.ru/topics/novosti/" >Новости</a> (39)</li><li class="cat-item cat-item-17"><a href="http://dishupravoslaviem.ru/topics/o-molitve/" >О Молитве</a> (68)</li><li class="cat-item cat-item-199"><a href="http://dishupravoslaviem.ru/topics/otvety-na-voprosy/" >Ответы на вопросы</a> (7)</li><li class="cat-item cat-item-153"><a href="http://dishupravoslaviem.ru/topics/palomniku/" >Паломнику</a> (12)</li><li class="cat-item cat-item-845"><a href="http://dishupravoslaviem.ru/topics/raznoe/" >Разное</a> (9)</li><li class="cat-item cat-item-105"><a href="http://dishupravoslaviem.ru/topics/svyatye/" >Святые</a> (45)</li><li class="cat-item cat-item-93"><a href="http://dishupravoslaviem.ru/topics/semya/" >Семья</a> (61)</li><li class="cat-item cat-item-110"><a href="http://dishupravoslaviem.ru/topics/socialnoe-sluzhenie/" >Социальное служение</a> (13)</li><li class="cat-item cat-item-11"><a href="http://dishupravoslaviem.ru/topics/stat/" >Статьи</a> (3)</li><li class="cat-item cat-item-117"><a href="http://dishupravoslaviem.ru/topics/tolkovanie-na-pisanie/" >Толкование на Писание</a> (20)</li><li class="cat-item cat-item-129"><a href="http://dishupravoslaviem.ru/topics/tradicii-i-sueveriya/" >Традиции и суеверия</a> (14)</li></ul></div></div><div  id="text-18" class="inputblock widget widget_text  clearfix"><div class="inputblockcontent"><div class="textwidget"></div></div></div><div  id="text-21" class="inputblock widget widget_text  clearfix"><div class="inputblockheader"><div class="t">Радио &#171;Вера&#187;</div></div><div class="inputblockcontent"><div class="textwidget"></div></div></div><div class="inputwidget widget widget_radio_vera" id="radio_vera-7" ><div class="inputwidget-content"><div id='radio-vera-player'> <script type="text/javascript">/*if(!window.jQuery){
								document.write(unescape('<script type="text/javascript" src="http://dishupravoslaviem.ru/wp-content/plugins/radio-vera/js/jquery.js">">%3C/script%3E'));
							}*/</script> <script type="text/javascript">//
							//
							// http://radiovera.hostingradio.ru:8007/radiovera_128
							// 
								var myCirclePlayer;
								jQuery(document).ready(function(){
								myCirclePlayer = new CirclePlayer("#jquery_jplayer_radiovera",
								{
					                mp3: "http://radiovera128.streamr.ru"}, {
									cssSelectorAncestor: "#cp_container_1",
									swfPath: "http://dishupravoslaviem.ru/wp-content/plugins/radio-vera/js",
									supplied: "mp3",
									wmode: "window",
									solution:"flash,html",
									volume: 0.5,
									keyEnabled: false
								});
							});
							//</script> <div  id="jquery_jplayer_radiovera" class="cp-jplayer"></div><div id="cp_container_1" class="cp-container" style="width:100px;"><div style="display:none;"  class="cp-buffer-holder"><div class="cp-buffer-1"></div><div class="cp-buffer-2"></div></div><div style="display:none;" class="cp-progress-holder"><div class="cp-progress-1"></div><div class="cp-progress-2"></div></div><div style="display:none;" class="cp-circle-control"></div><ul class="cp-controls"><li style='border:0'><a class="cp-play" style="transition: none;" tabindex="1">play</a></li><li style='border:0'><a class="cp-pause" style="display:none;transition: none;" tabindex="1">pause</a></li></ul></div><div style='height:96px;'></div></div></div><div  id="text-22" class="inputblock widget widget_text  clearfix"><div class="inputblockcontent"><div class="textwidget"></div></div></div><div  id="media_image-2" class="inputblock widget widget_media_image  clearfix"><div class="inputblockheader"><div class="t">Наши друзья</div></div><div class="inputblockcontent"><a href="https://voskreska.org/" target="_blank"><img width="180" height="67" src="http://dishupravoslaviem.ru/wp-content/uploads/2019/02/Banner_Voskreska2.jpg" class="image wp-image-8923  attachment-full size-full" alt="" style="max-width: 100%; height: auto;" srcset="http://dishupravoslaviem.ru/wp-content/uploads/2019/02/Banner_Voskreska2.jpg 180w, http://dishupravoslaviem.ru/wp-content/uploads/2019/02/Banner_Voskreska2-150x56.jpg 150w" sizes="(max-width: 180px) 100vw, 180px" /></a></div></div></div></div></div></div></div><footer class="inputfooter"><div class="inputfooter-inner"><div class="inputfooter-text"><p><br /></p><p>© 2015-2020. dishupravoslaviem.ru. Все права защищены.</p><p><br /></p><p style="text-align: center;">Статистика просмотров сайта</p><p><br /></p>  <script type="text/javascript" src="http://gostats.ru/js/counter.js"></script> <script type="text/javascript">_gos='c4.gostats.ru';_goa=395452;
_got=2;_goi=80;_gol='счетчик посещений';_GoStatsRun();</script>  <span id="top100_widget"></span> <a href="https://metrika.yandex.ru/stat/?id=48744038&amp;from=informer"
target="_blank" rel="nofollow"><img src="https://informer.yandex.ru/informer/48744038/3_0_FFFFFFFF_EFEFEFFF_0_uniques"
style="width:88px; height:31px; border:0;" alt="Яндекс.Метрика" title="Яндекс.Метрика: данные за сегодня (просмотры, визиты и уникальные посетители)" class="ym-advanced-informer" data-cid="48744038" data-lang="ru" /></a>  <script type="text/javascript" >(function (d, w, c) {
        (w[c] = w[c] || []).push(function() {
            try {
                w.yaCounter48744038 = new Ya.Metrika2({
                    id:48744038,
                    clickmap:true,
                    trackLinks:true,
                    accurateTrackBounce:true,
                    webvisor:true
                });
            } catch(e) { }
        });

        var n = d.getElementsByTagName("script")[0],
            s = d.createElement("script"),
            f = function () { n.parentNode.insertBefore(s, n); };
        s.type = "text/javascript";
        s.async = true;
        s.src = "https://mc.yandex.ru/metrika/tag.js";

        if (w.opera == "[object Opera]") {
            d.addEventListener("DOMContentLoaded", f, false);
        } else { f(); }
    })(document, window, "yandex_metrika_callbacks2");</script> <noscript><div><img src="https://mc.yandex.ru/watch/48744038" style="position:absolute; left:-9999px;" alt="" /></div></noscript><p class="inputpage-footer"> <span id="top100_widget"></span>  <script>(function (w, d, c) {
    (w[c] = w[c] || []).push(function() {
        var options = {
            project: 3119782,
            element: 'top100_widget',
        };
        try {
            w.top100Counter = new top100(options);
        } catch(e) { }
    });
    var n = d.getElementsByTagName("script")[0],
    s = d.createElement("script"),
    f = function () { n.parentNode.insertBefore(s, n); };
    s.type = "text/javascript";
    s.async = true;
    s.src =
    (d.location.protocol == "https:" ? "https:" : "http:") +
    "//st.top100.ru/top100/top100.js";

    if (w.opera == "[object Opera]") {
    d.addEventListener("DOMContentLoaded", f, false);
} else { f(); }
})(window, document, "_top100q");</script> <noscript> <img src="//counter.rambler.ru/top100.cnt?pid=3119782" alt="Топ-100" /> </noscript></p></div></div></footer></div><div id="wp-footer"> <script type='text/javascript'>var fb_timeout, fb_opts={'overlayShow':true,'hideOnOverlayClick':true,'showCloseButton':true,'margin':20,'centerOnScroll':true,'enableEscapeButton':true,'autoScale':true,'scriptPriority':10 };
if(typeof easy_fancybox_handler==='undefined'){
var easy_fancybox_handler=function(){
jQuery('.nofancybox,a.pin-it-button,a[href*="pinterest.com/pin/create"]').addClass('nolightbox');
/* PDF */
jQuery('a[href*=".pdf"],area[href*=".pdf"],a[href*=".PDF"],area[href*=".PDF"]').not('.nolightbox,li.nolightbox>a').addClass('fancybox-pdf');
jQuery('a.fancybox-pdf,area.fancybox-pdf,li.fancybox-pdf a').each(function(){jQuery(this).fancybox(jQuery.extend({},fb_opts,{'type':'iframe','width':'90%','height':'90%','padding':10,'titleShow':false,'titlePosition':'float','titleFromAlt':true,'autoDimensions':false,'scrolling':'no'}))});
/* iFrame */
jQuery('a.fancybox-iframe,area.fancybox-iframe,li.fancybox-iframe a').each(function(){jQuery(this).fancybox(jQuery.extend({},fb_opts,{'type':'iframe','width':'70%','height':'90%','titleShow':false,'titlePosition':'float','titleFromAlt':true,'allowfullscreen':false}))});};
jQuery('a.fancybox-close').on('click',function(e){e.preventDefault();jQuery.fancybox.close()});
};
var easy_fancybox_auto=function(){setTimeout(function(){jQuery('#fancybox-auto').trigger('click')},1000);};
jQuery(easy_fancybox_handler);jQuery(document).on('post-load',easy_fancybox_handler);
jQuery(easy_fancybox_auto);</script> <script type='text/javascript'>var JQLBSettings = {"showTitle":"0","showCaption":"0","showNumbers":"1","fitToScreen":"1","resizeSpeed":"100","showDownload":"0","navbarOnTop":"0","marginSize":"75","slideshowSpeed":"0","prevLinkTitle":"\u043f\u0440\u0435\u0434\u044b\u0434\u0443\u0449\u0435\u0435 \u0438\u0437\u043e\u0431\u0440\u0430\u0436\u0435\u043d\u0438\u0435","nextLinkTitle":"\u0441\u043b\u0435\u0434\u0443\u044e\u0449\u0435\u0435 \u0438\u0437\u043e\u0431\u0440\u0430\u0436\u0435\u043d\u0438\u0435","closeTitle":"\u0437\u0430\u043a\u0440\u044b\u0442\u044c \u0433\u0430\u043b\u0435\u0440\u0435\u044e","image":"\u0418\u0437\u043e\u0431\u0440\u0430\u0436\u0435\u043d\u0438\u0435 ","of":" \u0438\u0437 ","download":"Download","pause":"(pause slideshow)","play":"(play slideshow)"};</script> </div></body></html><!-- hyper cache 2020-04-11 11:40:52 -->